1

Diederik Rarekiek lijkt een saaie jongen. Hij is altijd voor het donker thuis. Hij gaat zonder zeuren naar bed. Hij eet ‘s morgens zonder klagen zijn smerige pap. Hij trekt zonder zeuren de idiootste kleren aan. Niet omdat hij braaf of lief of gehoorzaam is, maar omdat hij als de dood is voor zijn tante. Het is een afschuwelijk mens. 
Ze is groot en dik. 
Ze loopt als een neushoorn. 
Ze zingt als een haai. 
En ze heet Petronella Bal. 
Arme Diederik! 
Je tante zal toch Petronella Bal heten! 
Diederik heet zelf gelukkig niet Bal. Hij heet Rarekiek. Diederik heet dus Diederik Rarekiek, wat veel beter is dan Diederik Bal. Maar die tante, die kan echt niet erger. Ze is nog sterk ook. Ze is kampioen dweilwerpen. Ze gooit dure spullen uit het raam als ze kwaad is. Laatst het aquarium nog met 125 liter water erin en 13 vissen. Van drie hoop naar beneden! Het was alsof de Noordzee uit de lucht kwam vallen. De benedenbuurman werd in één klap gelovig. Zijn zoontje Piep van vier rende met zijn garnalenetje naar buiten. ‘Niet dieper dan je navel!’ gilde zijn moeder. Wat een herrie. Alleen omdat de vissen glibberig hadden gekeken. Arme Diederik. ‘Als jij ook glibberig kijkt,’ gilde Petronella vanuit haar enorme jurk, ‘gooi ik je in één moeite door achter je vissiesbak an!’ Diederik hield dus dapper zijn ogen droog. Zo was er elke dag wat. De ene vreselijke gebeurtenis na de andere. Het leven van een kind is soms net een braamstruik, waar geeneens bramen aan zitten! 
Zaterdagmorgen roept Petronella Diederik bij zich. Ze zit achter haar reusachtige bureau. Haar bril komt nog net boven het bureaublad uit, want Petronella koopt alles op de groei. ‘Kom, kom,’ zegt ze ongeduldig en wijst naar een stoel. Diederik gaat zitten. ‘Zo,’ zegt Petronella. ‘Die zit. Je weet wat er gaat gebeuren? Je krijgt je zakgeld. Wat ga je ervoor kopen?’ ‘Nou….’ begint Diederik. Hij kijkt naar het plafond. ‘Heel dom, heel dom,’ zegt Petronella. ‘Zakgeld geef je niet uit, zakgeld spáár je. Zeg na.’ ‘Zakgeld spáár je,’ zegt Diederik. ‘Heel goed,’ zegt Petronella. Ze bukt zich en rommelt in een la. Ze zet een spaarpot op het bureau. ‘Ik doe jouw zakgeld in jouw spaarpot,’ zegt Petronella. Diederik hoort een gulden en twee kwartjes in de spaarpot vallen. 
‘Ik doe jouw spaarpot voor alle zekerheid in mijn bureaula,’ zegt Petronella. ‘En de sleutel...’ Ze neemt de sleutel van de la en hangt hem als een haring voor haar mond. ‘De sleutel hou ik bij me.’ Ze laat de sleutel los. Hij verdwijnt achter haar bloes. ‘Het is niet dat ik je niet vertrouw,’ zegt ze. Diederik knikt. Zo gaat het elke week. Hij verveelt zich. ‘Ik zou wel eens willen weten...’ zegt hij. Petronella schiet overeind. ‘Je begint toch niet weer over je ouders he?’ schreeuwt ze. Diederik zegt niks. ‘Ik weet absoluut niet hoe het is gebeurd,’ roept Petronella bleek. ‘Ze waren zomaar ineens dood. Ben je nu eindelijk tevreden?’ ‘Nou...’ zegt Diederik. ‘Geloof je me soms niet? Je eigen tante?’ Petronella is krijtwit. Er staan tranen in haar ogen. ‘Als je nog een keer over je ouders begint, leg ik een briefje op mijn bureau.’ ‘Wat voor een briefje,’ vraagt Diederik verbaasd. ‘Een briefje waarop staat DIEDERIK DUWDE ME,’ zegt Petronella met trillende stem. Diederik haalt zijn schouders op. ‘En daarna spring ik uit het raam,’ zegt Petronella. ‘Als de politie dat leest, ga je voor honderd jaar achter de tralies.’ ‘Goed,’ zegt Diederik. ‘Vertel me eens over pappa en mamma.’ Petronella springt als een tijger op hem af. Ze slaat zo hard als ze kan een gat in de lucht. Dan barst ze in huilen uit. ‘Stank voor dank!’ snikt ze. ‘Stank voor dank krijg ik van die akelige jongen. Zo’n goeie tante als ik!’ Diederik zucht. Hij staat op. Het is zaterdag. Het wordt tijd voor een goed avontuur. ‘Eerst je kamer opruimen. Daarna mag je naar buiten. Als er een hond in de straat is, jaag hem dan weg,’ zegt Petronella. Want ze is als de dood voor honden. ‘En als ie op de stoep heeft gepoept, moet je hem een schop geven.’ ‘Ja tante,’ zucht Diederik. Hij gaat naar boven. Zijn kamer opruimen. 
Diederiks beste vriend heet Jonathan Kip. Jonathan haalt ‘s zaterdags Diederik van huis, want hij houdt ook van avonturen. Nu staat hij voor de deur. Hij belt aan. Petronella trekt de deur open. Jonathan stapt binnen en kijkt omhoog langs de donkere trap. Dan suist er iets langs zijn rechteroor. Hij hoort een doffe klap tegen de buitendeur. Jonathan kijkt om en ziet een bibberende dweil tegen het hout. De dweil zakt aarzelend naar de vloer. ‘Alweer mis!’ schreewt Petronella boven aan de trap. ‘Volgens mij stond je niet stil.’ ‘Toch wel mevrouw,’ zegt Jonathan. ‘Je bewoog je hoofd,’ zegt Petronella, ‘anders was ie dwars over je flapoor gegaan.’ ‘Op die manier,’ zegt Jonathan beleefd. ‘Is Diederik thuis mevrouw?’ ‘Vertel ik niet,’ zegt Petronella. ‘Kinderen moeten leren zelf op onderzoek uit te gaan.’ ‘Mag ik dan boven komen mevrouw?’ vraagt Jonathan. ‘Geen sprake van!’ schreeuwt Petronella. ‘Of wil je soms een dweil op je bast?’ Ze trekt een verse dweil uit een emmer. Jonathan rukt de deur open en springt de straat op. ‘He, psss, Jonathan!’ Jonathan kijkt naar boven. Diederik zakt statig naar beneden aan het breiwerk van tante Petronella. Het breiwerk wordt steeds korter en de draad steeds langer. Jonathan houdt zijn adem in. Haalt Diederik de grond? Is er breiwerk genoeg voor drie verdiepingen? Of valt Diederik op de stoep te pletter? Het zijn bange vragen, waar niemand het antwoord op weet. Als iemand van drie hoog, aan een breiwerk naar beneden zakt, kun je je beter niets afvragen. Jonathan knijpt zijn ogen stijf dicht. Hij legt zijn handen voor zijn gesloten ogen. Dan voelt hij een klap op zijn schouder. ‘Schiet op,’ sist Diederik. ‘Wegwezen.’ Ze rennen door de straat. De dweilen wentelwieken fluitend om hun oren. Petronella’s stem snerpt als een tram in de bocht. Gelukkig staat er een klein, zwart hondje op de stoep. Het rent keffend op Petronella of en hapt naar haar benen. Ze rent gillend naar huis en slaat de deur achter zich dicht. De jongens draven een hoek om. Ze zijn veilig. Ze duiken hijgend een portiek binnen, gaan zitten en steken een sigaretje op. Ze paffen stilletjes voor zich uit. Het is een vredig gezicht, die twee jongens, rokend in een portiek. ‘Wat een mens,’ zucht. Jonathan. ‘Waar doet ze het toch allemaal voor?’ ‘Moderne opvoeding,’ gromt Diederik. ‘Ze wil geen ei zijn.’ ‘Ei? Ei?’ mompelt Jonathan. ‘Dat is dat je aardig bent,’ zegt Diederik. ‘O ja,’ zegt Jonathan. 
‘Ze wil dus niet aardig zijn,’ zegt Diederik. Jonathan knikt. Hij kijkt naar de walm van zijn sigaret. ‘Als je d’r te pakken krijgt, rooster je d’r zeker levend?’ vraagt hij. Diederik denkt even na. ‘Zeker,’ zegt hij dan. Hij drukt zijn peuk uit en staat op. ‘Ga je mee?’ vraagt hij, maar Jonathan staat al naast hem. Ze nemen de tram, omdat de tram vaak naar een avontuur rijdt. 
Ze rijden een paar haltes. Als ze willen uitstappen wil de klapdeur niet open. Wat is dat nou? ‘We willen d’r uit!’ schreeuwt Jonathan. ‘Stil,’ sist Diederik. Hij wijst. Buiten staan mannen en vrouwen in uniform. ‘Alweer!’ zucht Jonathan. ‘Kaartjescontrole!’ Achter en voor stappen controleurs op de tram. Ze controleren de strippenkaarten. Diederik en Jonathan kijken rond. ‘Wie nemen we?’ fluistert Jonathan. ‘Die?’ Diederik schudt van nee. ‘Die,’ fluistert hij. Ze kijken naar een meneer met een sportieve jas en slordig haar. De controleur vraagt om zijn strippenkaart. De meneer laat hem zien. Er is niets aan de hand. Dan komt de controleur bij Diederik en Jonathan. ‘Controle,’ zegt hij. ‘Wij horen bij die meneer,’ zegt Diederik. ‘Oom Kees,’ zegt Jonathan. De controleur draait zich om naar de meneer. ‘Waarom heeft u niet voor die kinderen gestempeld?’ De meneer kijkt bang naar de controleur. Zijn mond trilt en zijn hoofd schudt. ‘Dat is oom Kees zeker vergeten,’ zegt Jonathan. ‘Ik heet Thijs,’ stamelt de man. ‘Oom Thijs is nogal verstrooid,’ zegt Diederik. ‘Opstaan,’ beveelt de controleur. Oom Thijs staat op. Hij kijkt smekend naar Diederik en Jonathan. ‘Zet hem op oom Thijs,’ zegt Jonathan. ‘Mee naar buiten,’ zegt de controleur. Daar gaat oom Thijs. Hij protesteert niet. Hij kijkt nog een keer om, maar hij zegt niks. Buiten wordt hij aan het lusje van zijn jas in een lantaarnpaal gehesen. Hij bungelt treurig in de wind. Zijn grijze haren wapperen als een vlag. ‘Ting!’ klingelt vrolijk de tram. Ze rijden weer. Oom Thijs wordt steeds kleiner. Tot hij achter een bocht verdwijnt. ‘Een kindervriend denk ik,’ zegt Jonathan. ‘Een ei,’ gromt Diederik. ‘Een hopeloos geval.’ ‘Ik zal hem misschien nooit vergeten, als ik eraan denk,’ zegt Jonathan. ‘Wie weet,’ zegt Diederik. Ze stappen uit. 
Het is druk in de stad. De mensen staan achter dranghekken langs de straten. Soldaten zetten in lange rijen de straten af. Ze staan met hun gezicht naar het publiek en met hun rug naar de straat. Overal wapperen de vlaggen. Fanfares marcheren voorbij. Wat is er aan de hand? Vandaag maakt koning Schap een rijtoer door de stad. Het is tien jaar geleden dat hij koning werd en daarom wil hij worden toegejuicht. Diederik en Jonathan dringen door de mensenhaag naar voren. Ze hebben veel over koning Schap gehoord. Ze willen hem wel eens zien. Ze moeten tussen twee soldaten door kijken. De soldaten zien er ernstig uit. Ze loeren zenuwachtig naar de gezichten van de mensen. Het lijkt of ze iemand zoeken. ‘Van mij mag Schap in de stront zakken,’ zegt iemand. Één van de soldaten heeft het verstaan. ‘Wie zei dat?’ vraagt hij opgewonden. Hij duwt Diederik en Jonathan opzij en stapt tussen de mensen. Niemand geeft antwoord. ‘Laat ik zulke dingen niet meer horen,’ zegt de soldaat zenuwachtig. Hij loopt achteruit terug naar zijn post. Hij is nog heel jong. Zijn blonde haar piekt nat onder zijn helm uit. ‘Weg met Schap!’ schreeuwt iemand ver weg. ‘Leve koning Arthur! Leve koningin Elisabeth!’ Nu stormt er een groep soldaten het publiek in. De mensen gaan niet voor hen opzij. De soldaten moeten zich door de massa heen worstelen. De man die ze wilden pakken, is allang verdwenen. Jonathan en Diederik vermaken zich best. Het is spannend met al die soldaten. Kan je lachen. Ze kijken elkaar aan. Ze hebben zin om ook iets te roepen. ‘Schap is een grap!’ roept Diederik. ‘Schap is van pap!’ fluistert Jonathan. De soldaten hebben de jongens meteen te pakken. Ijzeren handen klemmen in hun nek. ‘Mee,’ snauwen de soldaten. 
‘Blijf van die jongens af,’ zegt een mevrouw streng. Het is een klein dikkerdje met een hoofddoek om. Er zitten krulspelden ander. Ze grijpt een arm van Diederik en een arm van Jonathan. ‘Ga weg, mal mens,’ snauwt de blonde soldaat. Hij dreigt met de kolf van zijn geweer. Ze laat niet los. Nu beginnen ook andere mensen aan Diederik en Jonathan te sjorren. ‘Laat los,’ roept het dikkerdje naar de soldaten. ‘ ‘t Zijn nog maar kleine kinderen.’ Diederik en Jonathan kijken boos naar haar om. ‘Klein?’ vraagt Diederik. ‘Ik ben tien!’ ‘De koning!’ loeit een luidsprekerstem. ‘De koets draait nu om het Pastoor Ontstekingplein. Ik zie hem, ja... ik zie hem.’ De soldaten aarzelen even, maar laten dan Diederik en Jonathan los. Ze springen in de houding en presenteren hun geweer. Het voorste deel van de koninklijke stoet trekt voorbij, Zwarte auto’s vol ministers, generaals, bisschoppen, directeuren en belastinginspecteurs. Daarachter komt een lang lint motorpolitie en dan volgt de open koets van koning Schap en koningin Nesoep. Er duiken mannen op tussen de mensen achter de dranghekken. Mannen met gemene koppen.  ‘Juichen,’ zeggen ze dreigend. ‘Wie niet juicht wordt in de gevangenis gegooid.’ ‘Lang leve koning Schap! Lang leve koningin Nesoep!’ Het klinkt eerst zacht, maar het wordt steeds luider. De koning en de koningin horen de toejuichingen en zwaaien terug met slappe handjes. Als de koninklijke koets voorbij is, zijn de enge mannen verdwenen. 
Er komt nog een koets achteraan. ‘Ten slotte de koets met generaal Pardon en kardinaal Punt!’ roept de luidspreker. Het is een pikzwarte koets met pikzwarte paarden ervoor. De knalrode kardinaal en de muisgrijze generaal zitten tegenover elkaar. Kardinaal Punt rijdt achteruit, generaal Pardon vooruit. Niemand juicht. De koets rijdt in een ijzige stilte voorbij. ‘Moordenaars,’ horen de jongens. Ze kijken rond, maar ze zien niet wie het zegt. ‘Moordenaars’. Het lijkt alsof de wind het woord lispelt. Het komt nergens vandaan, het gaat nergens naar toe. Het waait rond als een dor blad. De stoet is voorbij. In de verte klinkt gejuich. ‘Naar huis. Naar huis,’ bevelen de soldaten. De mensen lopen stil weg. ‘Leefde de oude koning nog maar,’ mompelt iemand. ‘De jonge prinsen,’ fluistert iemand anders. ‘Heb geduld. Als ze eenmaal oud genoeg zijn, zal je es zien wat er gebeurt.’ 
De stad wordt weer gewoon. De mensen lopen heen en weer. De auto’s toeteren. De honden blaffen. Het is saai. De jongens geven het op. Ze lopen naar het huis van Jonathan. Daar woont Jonathan met zijn oom Stan. Oom Stan heeft een baard. Hij draagt een bril. Het is net of hij zijn gezicht in een feestwinkel heeft gekocht. Oom Stan is droef. Hij is verdrietig. Hij is treurig. Oom Stan is misschien wel de treurigste mens ter wereld. ‘Dag oom Stan,’ zegt Jonathan. ‘Dag jongens,’ snikt oom Stan. ‘Zullen jullie zachtjes doen? Ik zit midden in een aanval.’ ‘Ja oom Stan,’ zegt Jonathan. ‘Geen lawaai, geen vrolijkheid,’ zegt oom Stan. ‘Ik heb een moeilijke jeugd gehad. Ik ben een keer BIJNA door mijn vader mishandeld. Dus hou ASJEBLIEFT een beetje rekening met me.’ ‘Ja oom Stan,’ zegt Jonathan. Ze gaan naar het kamertje van Jonathan. Beneden speelt oom Stan heel treurig piano. Hij zingt erbij met een stern als een cirkelzaag. Je zal zo’n oom hebben! Oom Stan Diepduik. ‘Het zou me niets verbazen,’ fluistert Diederik, ‘als wij eigenlijk broers zijn.’ Jonathan knikt. Ze luisteren naar oom Stans ellendemuziek. Ze horen de piano kreunen. ‘O hoe vreeslijk is het leed, dat mijn ziel doormidden sneed!’ kermt oom Stan. ‘Broers...’ mompelt Jonathan. ‘Zal ik je vertellen waarom?’ vraagt Diederik. ‘Vertel op,’ zegt Jonathan. Ze gaan tegenover elkaar op de grond zitten. Want op belangrijke momenten zijn stoelen onbruikbaar. Ze kijken elkaar recht in de ogen. ‘In de eerste plaats,’ zegt Diederik, ‘zijn we allebei onze ouders kwijt.’ ‘Die zijn in de hemel,’ zegt Jonathan. ‘Wie zegt dat?’ vraagt Diederik. Jonathan haalt zijn schouders op. ‘Duizend tranen langs mijn wangen, doen mij naar het eind verlangen,’ galmt oom Stan. Zijn stem loeit als een zingende koe. ‘In de hemel of niet, we zijn ze kwijt. Waar of niet?’ zegt Diederik. ‘Waar,’ zegt Jonathan. ‘In de tweede plaats,’ zegt Diederik. Hij buigt zich voorover naar Jonathan. ‘In de tweede plaats,’ fluistert hij, ‘worden we allebei opgevoed door een idioot.’ Jonathan knikt. Hij denkt diep na. Dat is inderdaad verbazend toevallig. ‘In de derde plaats,’ fluistert Diederik. ‘Onze namen! Allebei drie lettergrepen! Wij moeten wel broers zijn.’ Nu wordt Jonathan ook enthousiast. ‘In de vierde plaats,’ roept hij uit, ‘zijn we allebei tien!’ Diederiks gezicht betrekt. ‘Nee, nee,’ mompelt hij. ‘kan niet, jij bent negen.’ ‘Hè? Wat zeg je!?’ vraagt Jonathan ongelovig. ‘Jij bent negen,’ zegt Diederik nog een keer. ‘Ik? Negen? Je kan me de pot op!’ schreeuwt Jonathan. ‘Als we allebei tien zijn, zijn we tweelingen,’ legt Diederik geduldig uit.  ‘Jij mag wel tien zijn, maar data ben ik elf.’ jonathans mond gaat wijd open, maar dan klapt hij weer dicht. ‘Dan zijn we maar tweelingen. Wat geeft dat?’ Diederik denkt na. Hij knikt. ‘Dat is eigenlijk wel mooi,’ zegt hij tevreden. ‘Tweelingen.’ ‘Het is onwijs te gek gaaf,’ knikt Jonathan. ‘Ik heb alles precies uitgedacht,’ zegt Diederik. ‘Ik zal je nog iets vertellen broertje, maar dat is een verschrikkelijk geheim.’ ‘Vertel op,’ zegt Jonathan. ‘Kun je een geheim bewaren als ze je martelen?’ vraagt Diederik. ‘Als ze maar niet mijn arm omdraaien,’ zegt Jonathan. ‘Kun je een geheim bewaren als ze niet je arm omdraaien?’ vraagt Diederik. zegt Jonathan uit volle Borst. ‘Goed,’ zegt Diederik. ‘Daar komt het. Luister goed. WIJ ZIJN VAN KONINKLIJKEN BLOEDE.’ 
Jonathan kijkt Diederik sprakeloos aan. Diederik kijkt doodstil terug. Ze lijken net twee bevroren eskimo’s. ‘O gruwzaam lot vol hazepoten, gedoopt in ‘t gif der hazelnoten...’ zingt oom Stan. Jonathan en Diederik vallen elkaar om de hals. Ze weten dat niets meer zo zal zijn als vroeger, toen ze nog gewone jongens waren. Opeens staat oom Stan in de kamer. ‘Het gaat niet meer,’ mompelt hij in zijn baard. ‘Mijn moeder was bijna elk jaar een keertje dronken. Met oud en nieuw. En maar lachen hè, en maar lachen. Dan lag ik te schudden in mijn bedje. Niemand die mijn tranen zag. Daarvandaan dat ik zulke gevoelige liederen maak. Ieder ander zou er wereldberoemd mee worden, maar mij moeten ze niet, omdat ik lelijk ben. Nu moet Diederik maar weer naar huis, want jullie schreeuwen dwars door mijn muziek heen. Ik kan er ook niks aan doen dat ik mijn vader heb zien braken.’ Diederik staat op. ‘Morgen beginnen we ons onderzoek,’ fluistert hij. Dan glipt hij langs oom Stan. ‘Tot morgen!’ schreeuwt Jonathan. Oom Stan grijpt met een van pijn vertrokken gezicht naar zijn oren. Grote mensen hebben vaak gevoelige oren moet je weten. Net als konijnen. 
Tante Petronella is op zondagmorgen altijd in een goed humeur. Ze staat extra vroeg op. Ze zingt boven de stofzuiger uit. Om zeven uur zuigt ze onder Diederiks bed. Jodelahiehoe, jodelahiehoo,’ jodelt ze. Diederik zit rechtop in zijn bed en wrijft zijn ogen uit. Hij is nog steeds niet aan vroeg opstaan gewend. Zeker niet op zondagmorgen. Dat komt doordat hij eigenlijk een prins van koninklijken bloede is. ‘Ferme jongens stoere knapen,’ buldert tante Petronella. Ze duwt guitig de borstel van de stofzuiger in Diederiks haar. Diederik springt uit bed. Later als hij koning is laat hij tante Petronella door vier Arabische hengsten vierendelen. ‘Hoewel je met vier paarden volgens mij vijf stukken krijgt,’ mompelt hij. ‘Maar dat is van later zorg.’ ‘Eerst in bad hoor!’ gilt Petronella. Ze zet de stofzuiger uit en rent Diederik achterna. Ze duwt hem de badkamer in en zet de kraan van het bad aan. ‘Dat is de koude kraan,’ zegt Diederik. ‘Het warme water is op,’ zegt Petronella. ‘Mag ik eens proberen?’ vraagt Diederik. Hij wil de warme kraan opendraaien. ‘Nee!’ zegt Petronella.  ‘Dat mag jij niet proberen, want je moet me vertrouwen als ik iets zeg. Koud water is gezond voor kinderen.’ Diederik stapt in het ijskoude bad. Tante Petronella pakt een borstel en begint hem te schrobben. Het doet pijn, maar Diederik geeft geen kik. ‘Jodelahiehie, jodelahiehoo,’ zingt tante Petronella. Dan gaat gelukkig de telefoon. Je kunt hem goed horen, omdat Petronella overal bellen heeft laten maken. Petronella luistert stil. Wie belt er zo vroeg op zondagmorgen? Petronella’s bolle gezicht staat verbaasd. Ze laat de borstel in het water vallen en loopt glazig weg. Diederik klimt snel uit het bad en kleedt zich aan. Hij sluipt door de gang. De kamerdeur staat open. Hij gluurt naar binnen. Petronella staat stram met de hoorn van de telefoon tegen haar oor. Ze zegt niks. Er kwettert een stem in haar oor. Ze luistert. Haar gezicht is bleek. zegt ze of en toe. ‘Komt in orde Diepduik.’ Plotseling smijt ze de hoorn op de haak. ‘Diederik!!’ loeit ze. ‘On-mid-del-lijk hierkomen!’ ‘Ik ben er al,’ zegt Diederik. Hij drentelt de kamer binnen. ‘Kom hier,’ snauwt tante Petronella. Ze gaat zelf in een leunstoel zitten en steekt een sigaar op. ‘Jij verbeeldt je toch niks hè?’ vraagt ze. Ze blaast grote wolken sigarerook de lucht in. ‘Nee hoor tante,’ zegt Diederik. ‘Echt niet.’ ‘Niemand houdt van kinderen die zich iets verbeelden,’ zegt Petronella. ‘Dat weet ik tante,’ zegt Diederik. ‘Ik verbeeld me helemaal niks.’ ‘Mmmm,’ neuriet tante. Ze knijpt haar ogen bijna dicht en loert door de spleetjes. ‘Sommige kinderen verzinnen fantastische verhalen. Dat ze bij voorbeeld rijke ouders hebben of zo.’ ‘Ik niet,’ zegt Diederik. ‘Ik heb helemaal geen ouders, ik heb alleen u.’ ‘Zo, zo,’ zegt tante Petronella. Ze kijkt aandachtig naar de gloeiende punt van haar sigaar. ‘Vertrouw je me?’ vraagt ze. ‘Ja tante Petronella,’ zegt Diederik. ‘Je mag niet meer met Jonathan Kip omgaan,’ zegt Petronella. Diederik kijkt haar geschrokken aan. De tranen springen in zijn ogen. ‘Maar waarom dan niet?’ stamelt hij. ‘Dat kan ik niet uitleggen,’ zegt Petronella. ‘Je moet me vertrouwen.’ Diederik slikt. Wat is er gebeurd? Hij staart Petronella aan alsof ze een nijlpaard is. ‘Zul je nooit meer met Jonathan spelen?’ vraagt Petronella. Diederik kijkt naar de grond. Wat een idiote vraag! ‘Geef eens antwoord,’ snerpt Petronella. Diederik kijkt op. Petronella’s gezicht gaat schuil achter een sigarewolk. ‘We zijn broers,’ zegt Diederik luid en duidelijk. ‘Niemand kan ons scheiden.’ ‘Hahaha,’ lacht Petronella schor. ‘Jonathan en jij broers? Hahaha.’ Diederik kijkt haar onbewogen aan. ‘Jullie lijken sprekend op elkaar,’ giert Petronella, ‘jij rood haar en sproeten, hij zwart haar en bruine ogen, hahaha.’ ‘Wij lijken van binnen op elkaar,’ zegt Diederik rustig. Petronella kijkt hem met koeieogen aan. ‘Nooit, nooit zul je die jongen weerzien,’ schreeuwt ze opeens. ‘Hij brengt je het hoofd op hol! Je gaat naar je kamer en je blijft daar tot ik je roep. Weg, uit mijn ogen.’ Petronella wappert ongeduldig met haar sigaar. Diederik haalt onzichtbaar zijn schouders op. Hij draait zich om en gaat zonder een woord de kamer uit. Petronella Bal kijkt zwijgend naar de gesloten kamerdeur. ‘Later is hij me er dankbaar voor,’ mompelt ze. 
De volgende dag loopt Diederik met kloppend hart naar school. Hij wacht bij het generaal-Pardonmonument op Jonathan. Hij wacht en wacht, maar Jonathan komt niet opdagen. Klokslag halfnegen scheuren AS-bussen de straat binnen. Ze zitten vol mannen van de Anti-Spijbelbrigade. Bij ieder loslopend kind remmen ze. Zes, zeven gehelmde mannen bespringen het kind. Ze slaan er met hun knuppels lustig op los. ‘De brug stond open!’ gilt het kind. De AS-mannen lachen ruw. ‘Dan kan je altijd nog zwemmen!’ schreeuwt er een. Diederik rent voor de AS-bussen uit. Hij heeft er dit keer geen lol in. Waar is Jonathan? De schooldeur is gelukkig nog open. Meester Maanzeep springt zenuwachtig heen en weer in de opening. ‘Zet hem op Diederik!’ roept hij met overslaande stem. ‘Laat je niet kisten!’ Een AS-bus remt gierend naast hem. Zes grote kerels proberen hem de weg af te snijden. Maar Diederik zigzagt er als een haas tussendoor. Meester Maanzeep springt naar voren en grijpt Diederik vast. Met zijn rechterarm vangt hij een klap van een knuppel op. Dan sleurt hij Diederik de school binnen. De deur slaat dicht. Diederik en meester Maanzeep kijken door het glas naar buiten. De AS-mannen druipen teleurgesteld af. ‘Dat ging nog net goed,’ zegt de meester bleek. Hij wrijft over zijn rechterarm. Diederik kijkt hem verwonderd aan. Meester Maanzeep is echt heel aardig. Hij is een onbegrijpelijk ei. ‘Dank u wel meester,’ zegt hij. ‘Wie aan m’n kinderen komt, krijgt met mij te doen,’ gromt de meester stoer. Diederik schiet in de lach, want meester Maanzeep is maar een dun mannetje. Meester Maanzeep glimlacht naar hem. ‘De zachte krachten zullen overwinnen aan ‘t eind,’ zegt hij. Hij veegt verlegen zijn veel te lange haar uit zijn ogen. Ze gaan hun lokaal binnen. Jonathan is er niet. Zijn stoel is akelig leeg. ‘Zo jongens, snel beginnen,’ zegt de meester. ‘Waar is Jonathan?’ Niemand weet het. Op hetzelfde moment wordt de deur opengerukt. De directeur komt binnen. Hij heet meester O.Krik en hij is doodeng. Zijn ogen zijn groot en blauw. Zijn wenkbrauwen dik en zwart. Zijn gezicht ziet eruit als de volle maan. En zijn snor is net een versleten tandenborstel. Meester O.Krik en meester Maanzeep hebben een hekel aan elkaar, dat kun je goed merken. Meester O.Krik zegt een hele tijd niks. Hij kijkt lang de klas rond, want hij geniet van bange kindergezichten. Meester Maanzeep wordt heel langzaam boos. Hij rommelt lawaaiig in zijn bureau. Daarna snuit hij keihard zijn neus, waardoor Anneke Smit in de lach schiet. Meester Krik kijkt haar aan met zijn slangeogen. Anneke drukt haar hand tegen haar mond. Ze verstijft van schrik. ‘Smit,’ zegt meester Krik, ‘Jij komt om vier uur bij me.’ ‘Dat kan niet Onno,’ zegt meester Maanzeep, ‘want Anneke heeft om vier uur pianoles.’ Meester O.Krik kijkt meester Maanzeep kil aan. ‘Ik heb niet graag dat u mijn voornaam gebruikt waar de kinderen bij zijn,’ zegt hij. ‘Okee Onno,’ zegt meester Maanzeep. ‘Ik zal eraan denken.’ 
Meester O.Krik trekt zijn wenkbrauwen hoog op en zucht. ‘Welnu,’ zegt hij. ‘Ik heb een mededeling voor deze klas. Een onaangename mededeling. Het gaat om Jonathan Kip.’ Diederik schiet recht overeind. Meester O.Krik staart hem aan, maar Diederik kijkt zonder knipperen terug. ‘De oom van Jonathan Kip,’ vervolgt meester O.Krik, ‘heeft besloten Jonathan op een andere school te doen, omdat hij het peil van deze klas te laag vond.’ Meester O.Krik zwijgt. Hij ademt zwaar door zijn neus, waardoor zijn snorharen trillen. ‘Nu heb ik altijd al geweten,’ buldert hij opeens, ‘dat dit een klas van niks is. Een klas van luiaards en kletskousen en ...’ ‘Onno!’ schreeuwt meester Maanzeep. De klas schrikt zich een ongeluk, want meester Maanzeep schreeuwt nooit. Het wordt doodstil. ‘Luister goed Onno,’ fluistert meester Maanzeep, ‘deze klas van niks is MIJN klas. Als er klachten zijn over MIJN klas, dan zeg je dat tegen MIJ.’ Meester O.Krik wipt op zijn glimschoenen op en neer. ‘Goed, goed,’ zegt hij, ‘ik zeg al niks meer. Ik wou je behulpzaam zijn, dat is alles.’ Hij draait zich om en loopt naar de deur. Met de deurknop in zijn hand kijkt hij om. ‘ ‘t Wordt een leuk klein klasje zo,’ sniert hij. Dan gaat hij neuriënd de gang op en gooit de deur achter zich dicht. Het duurt even voor meester Maanzeep een woord kan uitbrengen. Hij hapt naar lucht. Dan trekt hij een feestneus-met-snor uit zijn bureau en zet hem op. De klas ligt in een deuk van het lachen. ‘Pak jullie rekenboekjes, klas van niks!’ piept meester Maanzeep streng. Ze komen niet meer bij. 
Als ze aan het rekenen zijn druppelen de tranen op de moeilijkste sommen. 
Er is één kind dat niet rekent. Het is Diederik. Zonder dat iemand het merkt schrijft hij een brief aan meester Maanzeep. ‘Geachte meester,’ schrijft hij. ‘Dit is een geheime brief omdat ik u vertrouw. Ik weet dat Jonathan NIET, herhaling, NIET naar een andere school is, maar dat hij thuis gevangen wordt gehouden, omdat IK zijn broer ben en TE VEEL WEET!!! Zijn oom Stan is geen oom, maar een BEWAKER en Jonathan zijn ouders leven nog, dus de MIJNE ook! Laat in de klas NIETS merken. Ik schrijf dit anoniem. U weet wel wie ik ben. Hoogachtend: Een Prins van Koninklijken Bloede. P.S. Wees voorzichtig met O.Krik!’ Als Diederik de brief afheeft, maakt hij nog zoveel mogelijk sommen. Dan is het rekenuur afgelopen. Hij levert zijn schrift met brief en al in. 
Tussen-de-middag blijft Diederik altijd over. Hij zit op zijn stoeltje en kauwt zijn brood. Hij kijkt naar meester Maanzeep. Want de meester kijkt de rekenschriften na. Je kunt zien dat hij zich onder het nakijken vreselijk verveelt. Meester Maanzeep komt bij het schrift van Diederik. De verveling is weg. Hij houdt op met zuchten en steunen. Hij leest Diederiks brief. Eenmaal, tweemaal, driemaal. 
Hij schudt zijn hoofd. Hij kijkt dromerig de klas in. Dan zegt hij luid en duidelijk: ‘Wat een ongelofelijke onzin!’ Hij zet met zijn rode balpen een kruis door de brief, neemt het volgende schrift en kreunt. Diederik staat op. Het is jammer. Schoolmeesters zijn voor op school. Buiten de school heeft hij niks aan die aardige meester Maanzeep. Hij staat er helemaal alleen voor. 
Diederik loopt de school uit. Buiten staat meester O.Krik met een moeder te praten. Hij gebruikt veel moeilijke woorden. Hij spuugt een beetje onder het praten. De moeder is erg onder de indruk. Diederik kijkt verbaasd rond, want het lijkt wel of iedereen met iedereen staat te praten. De AS-mannen eten hun boterhammen en kletsen gewichtig met een hand in hun zij. Een meisje loopt glimlachend voorbij. Ze praat in zichzelf met dure woorden. ‘De economie,’ zegt ze. ‘Hoe moet het nu met de economie?’ Stratemakers bespreken onder het stratemaken het gewicht van de baksteen. ‘Het zou allemaal makkelijk geriesaikelt kunnen worden, roept een vuilnisman naar zijn maat. Diederik schudt zijn hoofd. De mensen zeggen veel rare woorden als je erop let. Iedereen heeft een hoop te kletsen, behalve ik,’ zegt hij hardop, ‘maar ik laat mij door niets meer afleiden. Ik ga op zoek naar Jonathan.’ Hij rent door de straten naar het huis van Jonathan. Hij belt aan. Het duurt lang voor er iets gebeurt, maar dan wordt er een luikje in de deur opengetrokken. Diederik ziet de neus en een stukje bril van oom Stan. ‘Wie daar?’ vraagt oom Stan. ‘Toch niet Diederik Rarekiek hè? Die mag er niet in.’ ‘Ik ben Matthijs Deinemans,’ zegt Diederik op goed geluk. ‘Ik heb een belangrijke boodschap voor Jonathan van meester eh... O.Krik.’ ‘O grut, wat een ellende,’ kermt oom Stan. ‘Zeg ‘t maar.’ ‘Dat kan niet,’ zegt Diederik. ‘Hier op de stoep. Het moet binnen en aan Jonathan zelf.’ ‘Ook dat nog,’ zucht oom Stan. ‘Ik zit in een afschuwelijke depressie. Ik snak naar een troostend woord, maar iedereen praat alleen over zichzelf.’ Hij doet kreunend de deur open. Diederik kijkt hem ontzet aan, want op oom Stans schouder zit een chimpansee. De aap steekt een wijsvinger in zijn eigen poepert, haalt hem te voorschijn, ruikt eraan en trekt een vies gezicht. Daarna doet hij het weer. ‘Er zit, er zit een eh...’ stamelt Diederik. ‘Taalarmoede,’ bromt oom Stan. ‘Modern onderwijs. Kinderen kunnen niet meer uit hun woorden komen tegenwoordig.’ ‘Er zit een aap op uw rug,’ zegt Diederik luid en duidelijk. Oom Stan draait zich moeizaam om. Zijn bril is beslagen en zijn voorhoofd glimt. ‘Het uitschelden van grote mensen is een vaste gewoonte geworden,’ zegt hij somber. ‘Ze krijgen te weinig slaag tegenwoordig, daar komt het van. Wat zei je precies jongeman?’ ‘Er zit een aap op uw rug,’ zegt Diederik nog een keer. ‘Een chimpansee.’ De chimpansee steekt woedend zijn middelvinger op voor Diederik, maar oom Stan heeft niets in de gaten. Hij zucht diep. Hij schudt zijn hoofd. ‘Ze bedoelen ‘t niet eens zo kwaad,’ mompelt hij, ‘maar ik raak er diep van in de put. Misschien moet ik eens een opvoedkundig werk schrijven over het nut van de straf.’ Zwaar gebukt gaat hij zijn huiskamer binnen. Daar heft hij een diepzinnig lied aan bij dreunende pianoakkoorden. 

Diederik sluipt de trap op. Zijn hart bonkt. Hij luistert aan Jonathans kamerdeur. Het is er doodstil binnen. Hij duwt de deurkruk naar beneden, maar de deur zit op slot. ‘Jonathan!’ fluistert hij. Hij legt zijn oor tegen de deur. Het blijft muisstil en toch voelt Diederik dat Jonathan daarbinnen is. ‘Jonathan!’ roept hij iets harder. Hij roffelt met zijn vingertoppen op de deur. De deur gaat open. Jonathan staat met gebogen hoofd in de opening. Hij durft Diederik niet aan te kijken. ‘Hij heeft mijn arm omgedraaid,’ fluistert hij beschaamd. ‘En toen?’ vraagt Diederik. ‘Ik heb alles verraaien,’ zucht Jonathan. ‘Ik kan er niet tegen.’ Hij kijkt als een spookdiertje met grote, starre ogen langs Diederik de donkere gang in. ‘ ‘t Geeft niet,’ zegt Diederik. Hij stapt het kamertje binnen. Ze gaan samen op het bed van Jonathan zitten. Ze zijn een tijdje stil. ‘Wat gaat er nu gebeuren?’ vraagt Diederik. ‘Ik ga naar een andere school,’ zegt Jonathan. Hij kijkt vreemd naar Diederiks rechterschouder en slikt. ‘Welke andere school?’ vraagt Diederik. ‘Ver weg,’ zegt Jonathan. ‘Naar een streng land; Frankrijk, Duitsland of Engeland. Engeland is het beste, want daar slaan ze kinderen het hardst.’ ‘Zie je wel!’ roept Diederik uit. ‘Naar Engeland! Je moet altijd naar de rottigste scholen als je van koninklijken bloede bent! En daarna moet je bij de marine!’ Jonathan knikt, maar hij kijkt Diederik niet echt aan. ‘Nu het belangrijkste,’ zegt Diederik. ‘Wat weet oom Stan?’ Jonathan buigt beschaamd zijn hoofd. ‘Dat we broers zijn,’ fluistert hij. ‘Aha!’ roept Diederik uit. ‘Daarom moet je dus naar Engeland!’ Jonathan kijkt bang naar de deur. ‘We zijn broers, maar we mogen het niet weten,’ fluistert Diederik. ‘Het is een geheim.’ ‘Straks draait ie weer m’n arm om. Vertel ik weer alles,’ kreunt Jonathan. ‘Geeft niet,’ zegt Diederik. ‘Moet je horen. Heb je pen en papier?’ Jonathan knikt en scharrelt zijn schrijfspullen bij elkaar. ‘Ik heb een brief in m’n hoofd,’ zegt Diederik. ‘Jij schrijft hem op. Goed?’ ‘Okee,’ knikt Jonathan. Hij zit klaar. Diederik doet zijn ogen dicht. ‘Er staat boven: LIEVE PRINSJES. Heb je dat?’ Jonathan schrijft: 
‘Lieve prinsjes, als jullie deze brief lezen zijn jullie veel ouder dan jullie nu zijn. Wij hopen en bidden dat jullie veilig zijn. Wij staan klaar voor een lange en gevaarlijke reis. Wij weten niet of wij ooit zullen terugkeren. Ons hart breekt als we eraan denken dat wij jullie misschien nooit zullen terugzien. Doe altijd een warm hemd onder je bloes! Alle ouders weten zeker dat niets ze van hun kinderen kan scheiden. Toch gebeurt het soms dat zij afscheid moeten nemen. Zij doen dat alleen om nog groter ongeluk te voorkomen. Wij zullen reikhalzend naar jullie uitkijken, iedere dag. We zullen van jullie dromen, iedere nacht. Vergeet nooit dat jullie koningskinderen zijn. Zeg niets als je zonder respect wordt behandeld, maar geef je liefde alleen aan iemand die een koning in je ziet. Vaarwel lieve kinderen. Duizend kussen en een miljoen tranen. Jullie ouders, koning Arthur Rarekiek en koningin Elisabeth Kip.’ 
Jonathan kijkt op van het papier. Zijn bruine ogen glimmen. Hij zucht diep. ‘Ik wou dat het waar was,’ zegt hij. ‘Het is waar,’ zegt Diederik. Jonathan kijkt hem ongelovig aan. Hij schudt van nee. ‘O nee? O nee?’ roept Diederik uit. ‘Laat deze brief aan oom Stan lezen, dan zal je zien wat er gebeurt!’ Jonathan staat op en loopt heen en weer in zijn kamertje. ‘Dat wil ik niet,’ jammert hij. ‘Hij draait m’n arm om. Dan vraagt ie waar ik de brief vandaan heb. Ik zeg het en dan lacht ie me uit.’ Diederik springt op. ‘Weet je waarom hij je uitlacht?’ schreeuwt hij. ‘Omdat hij kwaad is!’ Ze staan met gebalde vuisten tegenover elkaar. Alsof ze ruzie hebben. ‘Als oom Stan naar de brief vraagt, zeg je dat het EEN LESJE VAN SCHOOL is. Dan wordt ie niet kwaad. Hij wordt alleen kwaad als je het zelf hebt bedacht.’ ‘Goed,’ zegt Jonathan. ‘Maar laten we geen ruzie maken, ik…’
‘ ‘t Is alweer over broertje,’ zegt Diederik. Ze horen oom Stans zware voetstappen op de trap. ‘Ik ga weg,’ zegt Diederik. ‘Misschien zien we elkaar nooit weer,’ zegt Jonathan. ‘Ik kom naar je toe, waar je ook bent,’ fluistert Diederik. ‘Vaarwel!’ Als oom Stan kreunend onder zijn aap binnenstapt glipt Diederik langs hem heen en verdwijnt. 
Oom Stan kijkt zoekend de kamer rond. ‘Had jij niet bezoek van zo’n eh, van zo’n snotneus?’ vraagt hij. ‘Nee oom Stan, heus niet,’ zegt Jonathan met bevende stem. ‘Mmm,’ gromt oom Stan. ‘Diep en diep treurig voel ik me, diep treurig. De wereld laat me volkomen onverschillig, weet je dat? Volkomen. Wat is dat voor een epistel?’ Hij wijst naar de brief. ‘Dat?’ vraagt Jonathan. ‘Ja dat,’ zegt oom Stan. Hij wenkt ongeduldig. Jonathan geeft hem de brief. Oom Stan leest. Zijn chimpansee probeert mee te lezen. Hij kijkt scheel van inspanning. Oom Stan kucht. Hij vouwt de brief dicht. Hij schuift hem in de binnenzak van zip jasje. Hij kucht nog een keer. ‘Hoe kom je aan die brief?’ vraagt hij. De chimpansee schuift zijn hand in de binnenzak en trekt de brief te voorschijn. Oom Stan geeft hem een geweldige mep op zijn vingers. De aap gilt het uit en stopt gauw de brief terug in de binnenzak. ‘Nou?’ dringt oom Stan aan. ‘Zelf bedacht,’ fluistert Jonathan. ‘Wat zeg je?’ vraagt oom Stan met een hand achter zijn oor. ‘Ik meende dat je iets zei.’ ‘Zelf bedacht,’ zegt Jonathan hardop. Oom Stan knikt bedachtzaam met zijn zware hoofd. ‘Weet je waar jij oom Stan verdrietig mee maakt?’ vraagt hij. ‘Zo verdrietig dat oom Stan er een hartverzakking van krijgt?’ fluistert Jonathan. ‘O, je weet ‘t?’ vraagt oom Stan. ‘Waarmee dan?’ ‘Met liegen,’ zegt Jonathan. zegt oom Stan. ‘Met liegen. Ik word er zo treurig van dat ik zin heb je arm es flink om te draaien. Hoe kom je aan die brief?’ ‘Van Diederik,’ fluistert Jonathan beschaamd. ‘Diederik? En hoe kwam Diederik eraan?’ ‘Zelf bedacht.’ lonathan!!’ ‘Echt waar oom Stan. Hij heeft hem zelf bedacht oom Stan!’ je arm Jonathan! Je arm!’ Oom Stan komt op hem af, log als een beer. ‘Hoe moet ik al deze ellende verdragen,’ roept hij uit. ‘Elke dag word ik gepest door dat malle joch. Kom hier!’ Maar Jonathan komt niet. Hij vlucht naar een hoek van kamer. ‘Kom hier,’ buldert oom Stan, ‘dat ik je arm kan omdraaien!’ Jonathan kijkt wanhopig naar het dakraam dat openstaat. Oom Stan waggelt op hem af. Zijn mond blaast als een stoommachine. Er komt rook uit zijn gevoelige oren. Jonathan gilt van angst. Hij springt naar het dakraam, klemt zich vast aan de vensterbank en slingert zich eroverheen. Hij staat bibberend op de vensterbank en kijkt naar beneden. In de diepte dendert het verkeer. De mensen lopen in drommen over de stoepen. Jonathan aarzelt. ‘Kom hier!’ zeurt opnieuw oom Stans treurige stem. Jonathan laat zich op zijn buik langs de dakpannen in de dakgoot glijden. De wind fluit langs zijn oren. Voetje voor voetje schuift Jonathan bij het raam vandaan. De buren hebben net zo’n raam, maar dat is gesloten. 
Jonathan klimt omhoog tot boven op de dakkapel. En vanaf de dakkapel tot boven op het platte dak. Hij loopt snel van het ene huis naar het andere, tot hij oom Stan niet meer hoort. Dan gaat hij tegen een schoorsteen zitten om uit te blazen. Op de schoorsteen zitten twee kraaien. Ze glimmen als gepoetste kachelpijpen. Hun snavels wijzen als verbaasde soldeerbouten naar Jonathan. ‘ ‘t Wordt steeds gekker,’ zegt de ene. ‘Steeds onwijzer,’ zegt de andere. ‘Gekker,’ zegt de ene, ‘is een beter woord.’ ‘Onwijs,’ zucht de andere, ‘is een wijzer woord.’ ‘Wijzer?’ vraagt de ene. ‘Mag ik effe braken?’ ‘Als je ‘t maar niet in mijn uitzicht doet,’ zegt de andere. Ze houden even hun snavels en bekijken Jonathan. ‘Ik heb weleens gehoord van kraaien die een kind aanvielen,’ zegt de ene. ‘Die waren getikt zeker,’ zegt de andere. ‘Getikt? Dat lijkt me niet het juiste woord.’ zegt de ene. De andere kraai haalt zijn schouders op. Ze zwijgen een tijdje. ‘ ‘t Ligt aan ‘t zinsverband,’ zegt de ene. Ze poetsen hun veren. ‘Dat was weer een goed gesprek,’ zegt de ene. ‘ ‘t Was zelfs DIEPGAAND,’ zegt de andere. ‘Ik ga er van tussen,’ zegt de ene. Hij vliegt op. ‘Ik taai af,’ mompelt de andere en hij gaat op de vleugels. De schoorsteen is leeg. Jonathan staat op. Hij heeft niets van het gesprek verstaan, zo is hij in zijn eigen gedachten verdiept. Hij is bang en in de war. Hij weet maar een ding zeker: hij durft niet terug naar oom Stan. Hij moet naar de grond, maar niet door het huis van oom Stan. Hij sluipt over de daken. Sommige mensen hebben een plastic koepel in het dak laten maken. Door een van die koepels kijkt Jonathan naar beneden. Hij ziet een breed bed waarin een man en een vrouw liggen, terwijl het al middag is! De man en de vrouw zijn wakker. De man rookt een sigaret. Opeens ziet hij Jonathan. Hij wijst verbaasd met zijn sigaret. Hij komt overeind. Jonathan schrikt. Die man is hartstikke bloot! Hij deinst terug en sluipt weg. Maar de plastic koepel gaat omhoog. De man steekt zijn verwarde hoofd boven de rand uit. ‘Hee,’ roept hij. ‘Wat doe jij hier?’ ‘Ik kan er niet af,’ zegt Jonathan. ‘O,’ zegt de man. ‘Hoe ben je erop gekomen dan?’ ‘Dat weet ik niet meer,’ bibbert Jonathan. 

‘O,’ zegt de man. ‘Kom maar hier.’ Hij doet de koepel nog verder open. Jonathan wurmt zich naar binnen. De man zet hem met een reuzenzwaai op de vloer. Jonathan knijpt meteen zijn ogen stijf dicht, want de vrouw zit rechtop in bed, ook al hartstikke bloot. ‘Is er wat met je ogen liefje?’ vraagt ze. ‘Nee hoor mevrouw,’ zegt Jonathan. ‘Maar waarom zijn jullie zo bloot?’ ‘Verrek,’ zegt de man, ‘dat is waar ook. Niet aan gedacht.’ Niet aan gedacht! denkt Jonathan. Die lui zijn zeker geschift. ‘Wij zijn te arm voor pyjama’s,’ giechelt de vrouw. ‘Ik zal een laken omdoen. Kijk maar.’ Jonathan kijkt door een kiertje. De vrouw heeft het laken tot bij haar kin getrokken. Ze is nog erg Jong. Misschien nog maar een meisje. De man heeft een soort zwembroek aangetrokken. ‘Ik ben Jaap en zij heet Eva,’ zegt de man. ‘Wij zijn verliefd.’ ‘O ja,’ zegt Jonathan en hij bloost, want van dat woord moet hij altijd blozen. ‘Als je verliefd bent, geef je niet zo om pyjama’s,’ zegt Eva. ‘O, op die manier,’ zegt Jonathan. Hij neemt zich voor nooit verliefd te worden. ‘Zal ik je nagels lakken?’ vraagt Eva. Jonathan slikt. Hij kijkt ontzet van Eva naar zijn nagels en weer terug. Jaap pakt een stripboek en bladert erin. ‘Niet?’ vraagt Eva vriendelijk. Jonathan schudt zijn hoofd als een boksbal. ‘Deze moet je es proberen,’ zegt Eva. Ze maakt haar lippen groen met een lippenstift. Ze loert als een uil in een rond handspiegeltje. Jonathan kan geen woord uitbrengen. Hij wil weg, maar hij durft niet. ‘Goed boek,’ vertelt Jaap. ‘De aarde is ontploft na een atoomramp en nu zwerven ze in een ruimteschip door het universum. Geweldig!’ ‘Leuk,’ fluistert Jonathan. ‘Je zou je haar recht overeind kunnen doen,’ zegt Eva. ‘Dan krijg je wat meer hoofd.’ ‘Ik heb genoeg hoofd, dank je,’ zegt Jonathan. Eva buigt zich over haar spiegeltje. Ze trekt haren uit haar wenkbrauwen met een pincet. ‘In het ruimteschip is de spanning te snijden,’ vertelt Jaap. ‘Omdat doctor Vix en captain Bick allebei verliefd zijn op Hella Hatter. Schitterend!’ ‘Ik moet naar de wc,’ fluistert Jonathan. ‘Doe maar even in de wasbak,’ zegt Eva. Jonathan kijkt verschrikt naar de wasbak in de hoek. Jaap heeft niks gehoord. Hij bladert opgewekt in zijn stripboek. ‘In de wasbak?’ piept Jonathan. ‘Mmmm,’ zoemt Eva. Ze poetst met een soort tandenborstel haar wimpers op. ‘Daar kan ik niet bij!’ roept Jonathan uit. Eva kijkt hem verbaasd aan. Dan wordt haar groene mond een grote grijns. ‘Hee Jaap,’ grinnikt ze. ‘Hij is nog te klein om in de wasbak te plassen.’ Jaap kijkt Jonathan aan en knikt. ‘Dat is de kindertijd,’ zegt hij somber. ‘Dat je op je blote voetjes door donkere gangen moet om te pissen!’ Jonathan knikt. ‘Geeft niks,’ zegt hij. ‘Waar is de wc?’ ‘Vier trappen af,’ zegt Jaap. ‘Waar Mien-met-de-broodzaag woont.’ ‘Dag,’ zegt Jonathan, ‘dan ga ik maar.’ ‘Dag,’ zegt Eva. Ze legt haar gezicht op haar knieën. ‘Kom je terug?’ ‘Misschien niet,’ zegt Jonathan. ‘Dag!’ Hij duwt snel de deur achter zich dicht. Hij sluipt vier aardedonkere trappen af. Vleermuizen fladderen langs zijn oren. Spinnen spinnen een web in zijn haren. Kakkerlakken kraken onder zijn schoenen. Faraomieren marcheren met fanfare zijn korte broek binnen. Op de eerste overloop slaapt een man op een bed van sigarettepeuken en kranten. Op de tweede overloop woont een vrouw met vier kinderen en een goudvis. Op de derde huist een bouvier die geen stem meer heeft van het blaffen. Hij piept de oren van je hoofd. Nu hoeft Jonathan nog maar een trap, dan is hij buiten. Maar hij moet eerst langs de hese bouvier. Hij trilt als een garenklosje. ‘Lieve, lieve hond,’ fluistert Jonathan. ‘Ik durf MISSCHIEN langs je te lopen, als je DOODSTIL blijft liggen.’ De bouvier piept dat het tuit. ‘We spreken dit af,’ zegt Jonathan. ‘IK kijk je NIET aan. Ik steek geen VINGER naar je uit. En JIJ kijkt maar met ÉÉN oog. Goed?’ De bouvier kijkt hem dom aan en knippert met zijn ogen. Zijn afgeknipte staartje wiebelt als een kroket in een hete pan. Hij laat zich als een zak beenderen op de grond ploffen. Zijn tong hangt opgewonden uit zijn bek. Is er eindelijk iemand die een spelletje met hem wil doen? Ja? Ja? Ja? Tussen zijn voorpoten ligt een rubberbot. De hond pakt het tussen zijn tanden en slingert het voor Jonathans voeten. Nu zwaait niet alleen zijn staartje, maar zijn hele achterlijf kronkelt van pret. Als dat leuke baasje zijn hand naar het bot uitsteekt, dan wordt het pas lollig! Hij gromt van opwinding en laat van voorpret zijn tanden zien. Jonathan doet net of hij het bot niet ziet. Misselijk van angst loopt hij erlangs, voetje voor voetje. Als hij naast het bot is, springt het zwarte monster op. Jonathan voelt het hondelijf voorbijwaaien. Het beest stort zich grommend op het bot. Hij slingert het ding weg. Het stuitert over de overloop en huppelt over een paar treden van de laatste trap. Jonathan slikt. Er is geen weg terug. De hond is achter hem en het bot is voor hem. Zo bang is hij nog nooit geweest. Als de hond hem grijpt en in kleine stukjes scheurt is er niemand die het ziet. Hij zal spoorloos verdwijnen en terugkeren als tien ferme hondedrollen waar de mensen over uitglijden op de stoep. Tree voor tree daalt Jonathan de trap af. De hond duwt zijn natte neus opgewonden tegen zijn knieholten. Het bot ligt op de vierde tree. Jonathan blijft er zo ver mogelijk vandaan. De hond hangt met zijn grote kop boven het bot en piept. Nu krijgt Jonathan een idee. Zijn voet schiet uit en geeft het bot een schop. Het bot stuitert met oorverdovend lawaai naar beneden. De hond dendert er kermend achteraan. Beneden in het halletje gaat een deur open. Mien-met-de-broodzaag verschijnt in de deuropening. Aan de ceintuur van haar ochtendjas bungelt een lang broodmes. 

‘Wat is er met jou aan de hand Tarzan?’ vraagt ze streng. Tarzan hoort haar stem. Hij krimpt vlak voor het rubberbot in elkaar. Hij jankt zacht. ‘Hij is bang,’ denkt Jonathan verwonderd. ‘Hij is net zo bang als ik.’ Mien-met-de-broodzaag kijkt omhoog. ‘En wie ben jij?’ schreeuwt ze. ‘Een boef zeker hè, een insluiper, een verslaafde tasjesdief, een uitkeringsgerechtigde zwartverdiener!’ Ze trekt haar mes. Jonathan kijkt haar verbaasd aan. Op haar schouder zit een papegaai die haar keihard aan haar haren trekt. Haar gezicht is vertrokken van de pijn, maar ze doet niks tegen de papegaai. Ze trekt het broodmes en wijst ermee naar Jonathan. Jonathan gaat op de trap zitten en denkt na. Hij voelt zich eigenaardig, maar hij is niet meer bang.
‘Ik ben alleen maar verdwaald,’ zegt hij. ‘Ik wil naar buiten, verder niks.’ Hij laat zijn lege handen zien en daarna haalt hij zijn broekzakken binnenstebuiten. ‘Ik heb niks gestolen,’ zegt hij. ‘Mag ik erlangs?’ Mien-met-de-broodzaag laat haar mes zakken. Ze loopt achteruit naar de buitendeur en zet de deur wijd open. Dan gaat ze terug naar haar kamer. ‘Als ‘t een truc is, rijg ik je aan mijn mes,’ zegt ze. Jonathan staat op. ‘Het is geen truc,’ zegt hij. Hij loopt kalm de trap af. Als hij langs het rubberbot komt, krijgt hij de kriebels. Hij kan het niet laten. Hij geeft het ding een geweldige trap waardoor het door de hal naar buiten stuitert. Tarzan schiet er als een pijl uit een boog achteraan. ‘Tarzan!’ schreeuwt Mien-met-de-broodzaag. Het broodmes trilt in haar hand. Jonathan rent langs haar en trekt de buitendeur achter zich dicht. Op de stoep haalt hij diep adem. Tarzan komt hem zwaaiend met zijn kont tegemoet. Hij legt het rubberbot voor Jonathans voeten. Jonathan glimlacht. ‘Ik wil niet meer bang zijn,’ zegt hij hardop. ‘Nooit meer.’ Hij pakt het bot en werpt het weg. Tarzan rent er jankend van pret achteraan. ‘Hondendief!’ snerpt Mien-met-de-broodzaag door de straat. ‘Buitenlander! Steuntrekker! Dierenbeul!’ Niemand luistert. In het politieautootje aan de overkant luisteren twee politieagenten naar hun walkman. Hun hoofden schudden op de maat van de muziek. De torenklok slaat twee uur en Jonathan springt in een portiek. Twee uur, de scholen beginnen weer, de AS-mannen gaan op kinderjacht. ‘Ga weg!’ sist Jonathan naar Tarzan. De hond piept en draait met zijn kont. Hij smijt het bot het portiek in. Het komt dreunend teken de voordeur terecht. Jonathan zet het op een lopen. Tarzan vergeet zijn bot en huppelt achter Jonathan aan. ‘Lollig baasje,’ piept hij. ‘Lolligste baasje dat ik ooit heb gehad.’ Hij maakt een malle sprong in de lucht. 
Als Diederik uit school komt, rent hij meteen naar het huis van Jonathan. Hij belt aan en oom Stan doet open. ‘Hoe heet je?’ vraagt hij. ‘Arie Kanarie,’ zegt Diederik. ‘O,’ zegt oom Stan. ‘Je bent toch geen vriendje van Diederik Rarekiek? Want die mag er niet in.’ ‘Diederik Rarekiek?’ vraagt Diederik. ‘Nooit van gehoord.’ ‘Mmm,’ gromt oom Stan somber. ‘Jonathan is uit het zolderraam gesprongen. Ik denk dat hij dood is.’ ‘Wat?’ gilt Diederik. ‘Wat ik meemaak met dat joch!’ zucht oom Stan. ‘Ik word helemaal gek van verdriet.’ Zijn chimpansee zit breed te grijnzen. Hij peutert in zip neus en bekijkt met welgevallen zijn vinger. ‘Waar is Jonathan nu?’ schreeuwt Diederik. ‘In het ziekenhuis?’ ‘Hoe kan ik dat weten?’ jammert oom Stan. ‘Hij heeft taal noch teken achtergelaten. Kinderen denken immers alleen aan zichzelf!’ Diederik trekt woedend de deur dicht. ‘Arie!’ roept oom Stan. ‘Wil je een dokter voor me roepen? Mijn hart, mijn arme hart!’ ‘Geen tijd!’ brult Diederik. Hij kijkt links en rechts de straat af. Waar kan Jonathan zijn? Hij kijkt omhoog. Is Jonathan uit het zolderraam gesprongen? Kan zijn. Maar hij is vast niet op de stoep terechtgekomen. ‘Ahum, neemt u mij niet kwalijk, koninklijke hoogheid, mijn prins,’ hoort Diederik een vreemde stem zeggen. Hij kijkt op. Naast hem staat een oude man in een glimmend paars pak. Hij draagt een witte pruik met krullen, een stok met een gouden knop en zwarte laarzen met omgeslagen randen. De man maakt een buiging voor Diederik. Diederik kijkt schichtig naar de andere mensen op straat, maar die lopen gewoon door. ‘Niet buigen,’ sist Diederik. ‘Gewoon doen, niet opvallen.’ ‘Uw wens is mijn bevel hoogheid,’ zegt de man. Diederik loopt stijfjes langs de huizen. De man loopt kaarsrecht naast hem. ‘Ik ben heer Dadel van Adel,’ fluistert de man. ‘Ik meende te begrijpen dat u uw koninklijke broeder enigszins kwijt was.’ ‘Goed gezien heer Dadel,’ zegt Diederik. ‘Waar is hij?’ ‘Datweet ik niet,’ zegt heer Dadel eenvoudig. ‘Maar hij leeft.’ ‘Hij leeft!’ roept Diederik uit. ‘Ik ben blij dat te horen heer Dadel.’ Heer Dadel buigt zo diep dat zijn botten ervan kraken. ‘Niet buigen,’ sist Diederik. Heer Dadel veert met een rood hoofd overeind. ‘Vergeef mij,’ fluistert hij. ‘De macht der gewoonte. Kan ik u dienen met een vermoeden?’ ‘Voor de draad ermee heer Dadel,’ roept Diederik uit. ‘Ik vermoed,’ vertelt heer Dadel,  ‘dat prins Jonathan op weg was naar uw woning. Ik vermoed dat hij daar in de buurt op u wacht.’ ‘Deksels!’ zegt Diederik. Hij zet er stevig de pas in. ‘Koninklijke hoogheid, mijn prins,’ hijgt heer Dadel. ‘Ik kan u niet langer vergezellen. Als u en uw broeder weer verenigd zijn en mijn hulp nodig is, zal ik er zijn. Maar nu, vaarwel mijn prins. De weg is nog lang. Weet dat velen u liefhebben. Eenvoudige mensen soms, die elke dag bidden voor het welzijn van prins Diederik en prins Jonathan. Ga uw moeilijke weg.’ Na deze woorden buigt heer Dadel, draait zich om en verdwijnt tussen de winkelende mensen. Diederik kijkt hem peinzend na. Waar was heer Dadel plotseling vandaan gekomen? Diederik schudt zijn hoofd. ‘Soms,’ mompelt hij, ‘soms denk ik dat ik de dingen zelf verzin.’ Hij zucht. Hij heeft geen zin meer in denken en zet het op een lopen. Hij rent over bolle bruggen en langs smalle grachten. Hij zigzagt tussen toeterende auto’s door. Dan slaat hij de hoek om van zijn eigen straat. Hij botst tegen dikke tante Petronella op. Hij valt achterover op de stoep. Petronella staat met haar handen in haar zij. ‘Waar was jij?’ vraagt ze. ‘Waarom kom je niet meteen uit school naar huis?’ Diederik krabbelt overeind. ‘Meteen naar binnen!’ schreeuwt Petronella. Ze zwiept met haar dweil alsof het een lasso is. Diederik sjokt voor tante Petronella uit naar huis. Waar is Jonathan? Hij knijpt zijn ogen dicht. Hij probeert Jonathan in de straat te denken. Maar er gebeurt niks. Daarna probeert hij heer Dadel in de straat te denken, maar er duikt niemand op. ‘Naar boven!’ schreeuwt Petronella. ‘Bedden opmaken, ramen lappen en vloeren dweilen!’ Hij stommelt de trap op. ‘Eerst je eigen kamer! Daarna de gang! Daarna het twalet! Daarna...’ ‘Jawel tante. Jazeker tante,’ zegt Diederik. Hij haalt een emmer uit de keuken, maakt een warm sopje en pakt een dweil. Dan gaat hij naar zijn kamer. De lakens en dekens liggen in een dikke bult op zijn bed. Hij wist eigenlijk niet dat hij zo’n berg beddegoed had. Hij kijkt nog eens goed. Dan ziet hij dat er een harige, zwarte poot onder de dekens uit komt. Hij sluit gauw zijn kamerdeur. ‘Wie is daar?’ piept hij benauwd. De poot trilt, maar er komt geen antwoord. Diederik sluipt naar zijn bed. Hij tilt heel voorzichtig de dekens bij het voeteneind op. Er liggen hondepoten in zijn bed! En daarnaast twee mensenbenen! ‘Jonathan?’ vraagt Diederik zacht. Er komt beweging in de berg. Jonathan slaat de dekens terug en komt overeind. Naast hem verschijnt een zwarte hondekop met pluimpjes op zijn spitse oren. ‘De deur stond open,’ fluistert Jonathan. ‘Wie is dat?’ vraagt Diederik. Hij wijst op de zwarte kop. ‘Tarzan,’ zegt Jonathan.  ‘Hij wil spelen.’ ‘O,’ zegt Diederik. Hij denkt na. Wat moet hij nou met Jonathan en Tarzan op zijn kamer? ‘Jullie moeten weg,’ zegt hij. ‘Waarheen?’ vraagt Jonathan. ‘Ik ga niet terug naar oom Stan, want die draait m’n arm om.’ ‘O,’ zegt Diederik. Het is een moeilijk probleem. ‘Ze zullen je zoeken,’ zegt hij. ‘Ze komen natuurlijk ook hier en dan vinden ze je.’ ‘Ik kwam je halen,’ zegt Jonathan. Diederik sist zacht tussen zijn tanden. Hij krijgt rimpels in zijn voorhoofd van het nadenken. Tarzan rukt aan een laken en scheurt er stukjes af. De rafels hangen in zijn dikke haar. Hij smakt van plezier. ‘Diederik!’ gilt Petronella van beneden. ‘Ik hoor het sop niet klotsen!’ Diederik haalt geschrokken zijn dweil uit de emmer en dweilt de vloer. ‘Maak gauw het bed op,’ sist hij naar Jonathan. ‘En kruip er met Tarzan onder.’ Jonathan komt op zijn tenen het bed uit. Maar Tarzan springt blij met vier poten tegelijk op het zeil. Hij huppelt als een kalf door de kamer. Diederik en Jonathan kijken elkaar wanhopig aan. Tarzan verraadt alles met zijn lawaai. Ze springen boven op hem. Ze wikkelen hem zo stevig in het gescheurde laken dat hij zich niet meer kan bewegen. Dan schuiven ze hem onder het bed. Tarzan piept gesmoord. ‘Wat is dat voor een herrie Diederik?’ schreeuwt Petronella. ‘Je bent toch niet aan het spelen he’ ‘Nee tante,’ roept Diederik terug. Jonathan maakt het bed op. Hij doet of het onderlaken het bovenlaken is. Hij stopt de dekens stevig in, dan kruipt hij naast Tarzan onder het bed. Diederik dweilt als een paard. Zijn gezicht wordt nat van het dampende sop. Hij luistert scherp naar de geluiden van beneden. 
‘Moet ik ook onder het bed dweilen?’ roept hij. ‘Natuurlijk sufferd!’ schreeuwt Petronella. ‘Juist onder het bed!’ ‘Komt in orde tante.’ Diederik dweilt vlak langs Tarzan en Jonathan onder het bed. Petronella komt de trap op. Het huis trilt van haar zware voetstappen. ‘Zo,’ zegt ze in de deuropening. ‘Noem jij dat dweilen?’ ‘Ja tante,’ zegt Diederik. ‘Je moet de vloer niet aaien, maar poetsen,’ gromt Petronella. ‘Ja tante,’ zegt Diederik. ‘Het vuil moet worden geranseld,’ legt Petronella uit. Diederik kijkt verbaasd naar haar rode hoofd en geeft geen antwoord meer. Tarzan piept luid door de stilte. ‘Waarom piep je?’ vraagt Petronella. ‘M’n keel...’ stamelt Diederik. ‘Ben je al onder het bed geweest?’ vraagt Petronella. ‘Ja tante,’ zegt Diederik. ‘Het is daar brandschoon.’ Tarzan piept opnieuw. Het klinkt als een hele bange muis in een vreemd pakhuis. Petronella kijkt Diederik onderzoekend aan. ‘Even controleren,’ zegt ze. Diederik doet zijn mond wijd open. Petronella trekt haar wenkbrauwen hoog op. ‘Wat doe je?’ vraagt ze. Diederik klapt zijn mond dicht. ‘Mijn keel, ik dacht...’ ‘Nee,’ zegt Petronella. ‘ONDER HET BED. Ik ga onder het bed controleren.’ Ze zakt voor het bed op haar knieën. Aan Tarzans kant. ‘Denk om uw rug!’ roept Diederik uit. ‘Ik zal eraan denken!’ roept Petronella jolig. Ze legt haar hoofd bijna op de grond en kijkt. Het duurt lang. Diederik staart wezenloos naar Petronella’s dikke kont. De druppels uit zijn dweil tikken tik... tik... tik op het zeil. ‘Er ligt daar een berg lakens,’ zegt Petronella. ‘He, wat vreemd,’ zegt Diederik. Zijn benen beginnen te trillen. Hij weet niet wat hij moet doen. Petronella steekt haar hand onder het bed. Ze trekt aan de lakenberg.  ‘Grrr,’ gromt de lakenberg. Petronella slaakt een gil en trekt gauw haar hand terug. ‘Hoorde je dat?’ fluistert ze. ‘Wat was dat?’ Haar lippen trillen. Haar gezicht is knalrood. Haar ogen zijn groot van angst. ‘Ik wee-wee-weet het niet,’ stottert Diederik. ‘Misschien is het een gevaarlijk monster,’ kreunt hij. ‘Kom tante, laten we hier gauw vandaan gaan.’ Hij pakt Petronella bij haar hand en trekt. Maar Petronella rukt zich los. Ze kijkt Diederik listig aan. Ze schuift weg van het bed en komt overeind. ‘Ik weet iets beters,’ sist ze.  ‘Je hebt onder het bed gedweild. Jij hebt het monster dus al lang gezien. Jij bent er niet bang voor.’ Ze sluipt naar Diederik toe en pakt hem bij zijn bloes. Ze tilt hem tot bij haar rode gezicht. ‘Jij haalt het monster te voorschijn,’ blaast ze. ‘En jij houdt het in bedwang, anders zwaait er wat. Begrepen?’ ‘Ja tante,’ piept Diederik. Petronella zet hem met een bons op de grond. Ze gaat meteen in een hoek van de kamer staan. ‘Toe,’ snauwt ze. ‘Schiet op.’ Er zit niks anders op. Diederik sleurt Tarzan bij een achterpoot onder het bed vandaan. De lakens zijn een beetje losgeraakt. Tarzan springt blij op en hopst door de kamer. Het laken fladdert als een jurk om hem heen. Dan, plotseling, ruikt hij tante Petronella. Hij blijft stokstijf staan en snuift door het laken heen. Hij gromt en stuift recht op Petronella af. ‘Nog een lollig baasje?’ piept hij. ‘Het is een hond!’ gilt Petronella oorverdovend. ‘Stop Tarzan!’ schreeuwt Diederik en Tarzan blijft op stijve poten vlak voor Petronella staan. Hij kronkelt met zijn hele lijf. ‘We gaan toch zeker spelen, jij en ik?’ betekent dat. ‘Haal weg, haal weg dat monster,’ huilt Petronella. ‘Je weet toch dat ik als de dood ben voor honden.’ ‘Ja tante,’ zegt Diederik gehoorzaam. Hij trekt Tarzan achteruit. ‘Wacht!’ klinkt het uit een andere hoek van de kamer. Het is Jonathan. Hij is onder het bed vandaan gekropen. Hij komt achter Tarzan en Diederik vandaan en kijkt naar tante Petronella. ‘Wacht,’ zegt Jonathan nog een keen. Hij loopt naar Tarzan en pelt hem langzaam uit zijn laken. ‘Als we zou es NIET doen wat ze zegt,’ zegt Jonathan. ‘Hoe bedoel je,’ vraagt Diederik, ‘niet doen wat ze zegt?’ ‘Gewoon,’ zegt Jonathan. ‘Niet doen wat ze zegt. Wat zou er dan gebeuren?’ Tarzan is zijn laken kwijt. Hij springt blij door de kamer en rukt speels aan de gordijnen. Diederik kijkt eerbiedig naar tante Petronella. ‘Ze laat niets van ons heel,’ fluistert hij krijtwit. ‘Ik weet niet,’ zegt Jonathan hardop. ‘Ik weet niet of tante Petronella uit die hoek durft te komen.’ ‘Diederik, haal dat beest weg!’ krijst Petronella. ‘Je hebt het beloofd en beloofd is beloofd.’ 

‘Ja tante,’ zegt Diederik. Hij begint weer aan Tarzan te sjorren. ‘Wacht nou,’ zegt Jonathan, ‘Je hebt helemaal niks beloofd. We doen gewoon NIET wat ze zegt.’ Diederik laat Tarzan los. Hij kijkt naar tante Petronella. ‘Kom,’ zegt Jonathan. Hij gaat op de grond zitten. Hij geeft een klap naast zich op de vloer. ‘Kom zitten,’ zegt hij. ‘Gaan we kijken wat er gebeurt.’ Diederik gaat naast hem zitten en kijkt sprakeloos naar tante Petronella. Tarzan stommelt vrolijk door de kamer. Alleen in de buurt van Petronella piept hij verdrietig. Dan dartelt hij naar de jongens toe en rolt met ze over de grond. ‘Kom liggen,’ zegt Jonathan kalm. Tarzan gaat liggen. Het wordt stil. ‘Ik ben misschien helemaal niet zo erg bang voor honden,’ zegt Petronella zacht. ‘We hadden vroeger zelf een hond. Als jullie niet onmiddellijk die hond naar buiten brengen, dan doe Ik het!’ Diederik wil opstaan, maar Jonathan houdt hem tegen. ‘Blijf zitten,’ sist hij. ‘Kijken wat er gebeurt.’ ‘En als IK het moet doen,’ hijgt Petronella, ‘dan gaat het niet zo zachtzinnig hoor. Ik gooi dat beest alle trappen TEGELIJK af!’ Tarzan spitst zijn oren. Hij kreunt. Het is nog net geen grommen. Jonathan zegt niets. Hij kijkt strak naar Petronella. Diederik kijkt naar de vloer. ‘ ‘t Is dat ik zo van dieren houd,’ zeurt Petronella. ‘Daarom zeg ik voor de laatste keer: HAAL DAT BEEST WEG OF IK BEGA EEN MOORD!’  
Jonathan legt een hand op Diederiks schouder. Hij voelt hoe graag Diederik zou opstaan, maar hij drukt hem op de grond. Er gebeurt niets. Helemaal niets. Tarzan knippert met zijn ogen. ‘Wanneer wordt het nou eens leuk?’ denkt hij. Tante Petronella blijft stokstijf in de hoek staan. ‘Ik zou je zakgeld kunnen verhogen,’ fluistert ze. Jonathan en Diederik kijken elkaar aan. Diederik veegt het zweet van zijn voorhoofd. Hij lacht. ‘Mijn zakgeld verhogen?’ vraagt hij. ‘Je zakgeld verhogen,’ fluistert Petronella. ‘Okee,’ zegt Jonathan. ‘Haal je spaarpot.’ ‘Waarom?’ vraagt Diederik. ‘Zomaar.’ ‘Ik kan er niet bij,’ zegt Diederik. ‘Zij heeft de sleutel van de la.’ ‘Best,’ zegt Jonathan. ‘Dan gaat het niet door. Wij willen alleen praten over verhoging van zakgeld als we je spaarpot hier hebben.’ ‘Okee,’ zucht Petronella. Ze haalt de sleutel uit Naar bloes en gooit hem naar Diederik. Diederik rent weg en komt even later met zip spaarvarken terug. ‘Wacht,’ zegt Jonathan. ‘Eerst praten. Je krijgt 1 gulden en 50 cent zakgeld per week?’ Diederik knikt. ‘Elke week, jaar in jaar uit?’ Diederik knikt. ‘Dan zit er dus behoorlijk wat geld in dat varken?’ ‘Nou en of!’ zegt Diederik. Petronella begint akelig te hoesten. ‘Jongelui,’ zegt ze benauwd. ‘Niet (hoest-blaf-kuch) niet openen (hoest-blaf-kuch) misverstand (hoest-blaf-kuch-tranen).’ 
‘Sla het varken stuk!’ schreeuwt Jonathan. ‘NEE!’ loeit Petronella. Jonathan rukt het spaarvarken uit Diederiks handen en slaat het kapot tegen een beddepoot. De scherven kletteren op de vloer. Er rinkelen een gulden en twee kwartjes op de vloer. Meer niet. Diederik kijkt ernaar. Hij begrijpt het niet. Hij heeft toch zelf gezien dat tante Petronella elke week... ‘Elke week dezelfde gulden en dezelfde twee kwartjes,’ fluistert Jonathan. ‘Elke week heeft ze die er weer uitgepeuterd, zodat ze ze er elke week OPNIEUW in kon doen. Zo doet oom Stan het ook.’ Diederik neemt de gulden en de kwartjes in zijn handen en kijkt ernaar. Hij schudt zijn hoofd. Een gulden en twee kwartjes in al die jaren. Hij kan het niet begrijpen. ‘Ze wilde je zakgeld verhogen,’ fluistert Jonathan. ‘Vraag eens met hoeveel ze je zakgeld wilde verhogen.’ Diederik kijkt naar Petronella’s gezicht. Hij doet zijn mond open, maar hij krijgt er geen woord uit. Zijn keel zit potdicht van woede. ‘Twee gulden per week,’ zegt Petronella, ‘als je als de bliksem die hond naar buiten brengt.’ Diederik en Jonathan kijken elkaar aan en barsten in lachen uit. Ze rollen over de grond. Ze houden hun buik vast. Ze trappelen met hun voeten in de lucht. Hahahahahahahahahaaa! Tarzan vindt het geweldig lollig. Hij hapt in Diederiks trui en sleept hem grommend over de vloer. Jonathan is het eerste klaar met lachen. Hij zit op de grond en kijkt ernstig naar Petronella. Diederik trekt zijn trui uit. Hij gaat naast Jonathan zitten. Tarzan schudt woedend aan Diederiks trui en gooit hem als een dweil door de lucht. ‘Hou op Tarzan,’ zegt Jonathan. ‘Ga maar lekker liggen.’ Het wordt stil. ‘Wat is er met onze ouders gebeurd?’ vraagt Jonathan. Petronella haalt haar schouders op. ‘Besmettelijke ziekte,’ zegt ze. ‘Hoe heette die ziekte?’ vraagt Diederik. ‘Weet ik veel!’ schreeuwt Petronella met een rood hoofd. ‘Mazelen, waterpokken, bof, rode hond, zoiets dus.’ ‘En toen gingen ze allebei dood?’ vraagt Jonathan. ‘Ze hebben elkaar aangestoken,’ zegt Petronella. ‘En toen gingen ze dood.’ ‘Niks hoor,’ zegt Diederik. ‘Ze leven nog.’ Petronella kijkt glazig met haar blauwe visseogen in het rond. ‘Haal asjeblieft die hond weg,’ kreunt ze. ‘Tien jaar geleden is koning Schap koning geworden,’ zegt Jonathan. ‘Hoe heette de vorige koning?’ ‘Koning Arthur,’ fluistert Petronella. ‘Maar die naam mag niet meer worden uitgesproken.’ ‘En de koningin?’ vraagt Diederik. ‘Koningin Elisabeth.’ Petronella kijkt bang, alsof de muren oren hebben. ‘Wat is er met ze gebeurd?’ vraagt Jonathan. ‘Ze zijn verbannen,’ fluistert Petronella. ‘Ze mogen nooit meer terugkomen, anders worden ze gedood.’ ‘En hun kinderen?’ vraagt Diederik. ‘Wat is er van hun kinderen terechtgekomen?’ ‘Dat weet ik niet!’ snauwt Petronella. ‘Laat me gaan. Hou die hond vast.’ Diederik en Jonathan kijken haar stil aan. Ze weten eigenlijk niet hoe het verder moet. ‘Wij zijn de kinderen van koning Arthur en koningin Elisabeth,’ zegt Diederik. Hij houdt zijn adem in. Want hij verwacht dat tante Petronella hem hard zal uitlachen. Hij let scherp op haar gezicht. Petronella vertrekt geen spier. Ze maakt geen geluid. ‘Wat een onzin,’ zegt ze alleen maar. Jonathan staat op. ‘Ik weet wat,’ zegt hij tegen Diederik. ‘We sluiten haar op in een kast, samen met Tarzan.’ ‘Neee!’ jammert Petronella. De arme vrouw valt op haar knieën. ‘Asjeblieft, laat me niet alleen met dat beest.’ ‘We doen ‘t niet, als u ons helpt,’ zegt Jonathan. ‘Goed, best,’ kermt Petronella. ‘Ik help jullie.’ ‘Ik heb namelijk een plan,’ zegt Diederik tegen Jonathan. ‘O ja? Als het maar niet eng is,’ zegt Jonathan. ‘Nee hoor,’ zegt Diederik. ‘We gaan met tante Petronella naar buiten enne... nou ja, je ziet wel.’ 
Tante Petronella, Diederik en Jonathan lopen over straat. Tarzan loopt vlak achter Petronella. Ze voelt zijn snuit tegen haar achterwerk. Voor de bakkerij van bakker Koolmees staan ze stil. ‘Okee tante,’ zegt Diederik. ‘Nu precies doen wat we hebben afgesproken.’ Tante Petronella knikt benauwd. ‘Als u iets raars doet, stuurt Jonathan Tarzan de winkel in.’ ‘Ja, ja,’ gromt Petronella. Diederik en Petronella gaan de winkel binnen, Jonathan en Tarzan wachten buiten. Het is niet druk in de winkel. De oude mevrouw Meelbaal is de enige klant. ‘Ik heb het in me rug,’ vertelt mevrouw Meelbaal. ‘Wat?’ vraagt bakker Koolmees. ‘In me rug,’ zegt mevrouw Meelbaal. ‘Ik heb het in me rug.’ ‘Ja, maar wat precies?’ vraagt bakker Koolmees. ‘Ik heb bij voorbeeld KRIEBEL in mijn neus. Wat heeft u in uw rug?’ Mevrouw Meelbaal kijkt hem lang aan. ‘Niks,’ zegt ze. ‘Ik heb niks in me rug,’ zegt mevrouw Meelbaal. ‘Ik heb HET in me rug.’ ‘Mooi,’ zegt bakker Koolmees, ‘dat is dan ook weer verholpen. Was u nog iets vergeten?’ ‘Nee,’ zegt mevrouw Meelbaal. ‘Nee, dat niet.’ Ze draait zich om naar tante Petronella. ‘Ik heb niks in me rug,’ zegt ze verontwaardigd. ‘Ik heb HET in me rug.’ ‘O, op die manier,’ zegt tante Petronella met het zweet op haar voorhoofd. ‘Wat mag het wezen?’ vraagt bakker Koolmees. Tante Petronella slikt. De winkeldeur rinkelt, want mevrouw Meelbaal gaat de winkel uit. ‘HET!’ schreeuwt ze door het glas van de deur. ‘HET!’ ‘Luister bakker,’ zegt tante Petronella geheimzinnig. Bakker Koolmees buigt nieuwsgierig over de toonbank. ‘Zegt u het maar,’ zegt hij. ‘Ik heb gehoord,’ fluistert tante Petronella, ‘dat de jonge prinsen terug zijn in het land.’ De bakker veert overeind. ‘Het is niet waar!’ roept hij verheugd. ‘Ssst,’ sist Petronella. ‘Luister. Vertel het verder aan twee mensen die je vertrouwt. Afgesproken?’ Bakker Koolmees knikt. ‘Komt voor de bakker,’ zegt hij. ‘Hoort die jongeman bij u?’ ‘Ja,’ zegt Diederik. ‘Kom tante, we moeten verder.’ Ze gaan de winkel uit en lopen verder naar de slager, waar Petronella hetzelfde vertelt. Zo gebeurt het dat 1 mens (Petronella) aan 2 mensen vertelt over de jonge prinsen. En die 2 mensen (de bakker en de slager) vertellen het aan 4. Die 4 vertellen het aan 8,
8 aan 16 
16 aan 32 
32 aan 64 
64 aan 128 
128 aan 256 
256 aan 512 
512 aan 1024 
1024 aan 2048 
2048 aan 4096 
4096 aan 8192 
8192 aan 16384 
16384 aan 32768 
32768 aan 65536 
65536 aan 131072 
131072 aan 262144 
262144 aan 524288 
524288 aan 1048576 
1048576 aan 2097152 
2097152 aan 4194304 
4194304 aan 8388608 
8388608 aan 16777216, 
waardoor diezelfde dag
zestienmiljoenzevenhonderdzevenenzeventigduizendtweehonderzestien mensen weten dat de jonge prinsen terug zijn in het land.


2


Alle mensen hebben gehoord dat de jonge prinsen in het land zijn. Alle mensen, behalve koning Schap en koningin Nesoep. Niemand in het paleis durft het de koning en de koningin te vertellen. De koning regeert achter zijn regeringstafel. De koningin regeert achter haar regeringstafel. Ze hebben niks in de gaten. De zwarte gordijnen van de regeringszaal zijn dicht. Het is er donker. Het is er heet. Koning Schap leest zijn ochtendpost. ‘Er schrijft hier iemand dat de gasprijzen te hoog zijn,’ fluistert koning Schap. De regeringstafels staan vlak bij elkaar. De koning en de koningin fluisteren omdat ze bang zijn dat ze worden afgeluisterd. ‘We hebben de laagste gasprijzen van de wereld,’ fluistert koningin Nesoep. ‘Haar oude moeder is van de kou gestorven, haar kinderen zijn allebei ziek en de rechtervoet van haar man is afgevroren,’ zegt koning Schap. ‘Ach gut,’ zegt koningin Nesoep. Haar ogen zijn groot van medelijden. ‘Dan moet ze de televisie maar afschaffen,’ zegt ze met een brok in haar keel. Koning Schap kijkt verheugd op. ‘Natuurlijk!’ fluistert hij. ‘Dat ik daar niet aan heb gedacht! Als ik jou toch niet had lieve.’ De koning klingelt met een bel. Er rent een secretaris de zaal binnen. ‘Ga zitten,’ zegt de koning. De secretaris gaat op een krukje voor de regeringstafel zitten.  ‘Schrijf op. De koninklijke wet nummer 131313. Daar gaat ie: 
WANNEER ONDERDANEN DREIGEN TE OVERLIJDEN, OF TE BEVRIEZEN ALS GEVOLG VAN DE KONINKLIJKE GASPRUZEN, DAN ZIJN ZIJ VERPLICHT AFSTAND TE DOEN VAN HUN TELEVISIETOESTEL. 
DE GASPRIJS WORDT MET INGANG VAN VANDAAG MET VIJF CENT VERHOOGD.’ 
De secretaris schrijft ijverig in een bloknootje. Als hij klaar is, krabt hij verlegen op zijn kale hoofd. ‘Is er iets Minziek?’ vraagt koning Schap. ‘Nu ja,’ zegt secretaris Minziek voorzichtig. ‘Het is natuurlijk een ongelofelijk wijze wet, maar...’ ‘Maar wat Minziek? Zeg op man!’ snauwt de koning. ‘De armen kijken graag televisie,’ zegt secretaris Minziek. ‘Vooral als de koning en de koningin op hun toestel verschijnen. U bent geliefd bij het volk door de televisie.’ Secretaris Minziek buigt diep. ‘Wij hoeven niet geliefd te zijn!’ zegt koningin Nesoep lief. ‘Het volk begrijpt best dat we in moeilijke tijden leven. Als de gasprijzen omlaag gaan, kunnen wij niet naar de wintersport, dat begrijpt een kind.’ De secretaris buigt diep voor de koningin. ‘Ik wist dat uw wijsheid groter is dan de mijne,’ lispelt hij en trekt zich buigend terug. Hij sluit de deur geluidloos achter zich. De koning kijkt peinzend naar de deur. ‘Misschien moet ik hem laten onthoofden,’ mompelt hij. ‘Het zou jammer zijn...’ ‘Schap,’ zegt koningin Nesoep. ‘Misschien moet je hem eerst laten martelen. Onthoofden kan altijd nog. Hij is opstandig.’ 
De koning kijkt haar vermoeid aan. ‘Ja,’ zegt hij. ‘Niet zwak worden Schap!’ sist de koningin. ‘Van een slappe koning krijg je een slap volk. En met een slap volk verdien je geen cent.’ ‘Ik wil hem best laten opsluiten,’ snauwt koning Schap. ‘Ik vraag me alleen af waarom hij zo zenuwachtig was.’ ‘Met z’n kop eraf wordt ie een stuk rustiger!’ giert koningin Nesoep. De koning glimlacht verstrooid. Hij houdt best van grapjes, maar hij is een beetje ongerust. Hij opent zorgelijk de volgende brief. Er klinkt tromgeroffel op de gang. Een trompet schalt een jubelend lied. ‘Daar zul je de kapper hebben lieve,’ zegt de koning. De deur zwaait open. Een blond jongetje met hemelsblauwe ogen rijdt een witte tafel op wieletjes binnen. De tafel heeft twee verdiepingen. Hij staat vol doosjes, flesjes, tubes en spuitbussen. De scharen, krultangen, tondeuses en droogkappen blinken dat het een aard heeft. Achter de jongen met de rijdende tafel schrijdt een lange man met een weelderig kapsel. In zijn rechterhand draagt hij een schaar waarmee hij knip-knip-knip in de lucht knipt. Achter hem worden manshoge spiegels binnengereden en zilveren schalen met glashelder water. De kapper buigt diep voor de koning. Dan schrijdt hij naar de tafel van de koningin en buigt tot zijn neus tussen zijn knieën verdwijnt. ‘Majesteit,’ kreunt hij. ‘Uw haarhouwer biedt zijn nederige diensten aan.’ ‘Wat zegt u?’ vraagt de koningin. ‘Hoe noemt u zichzelf?’ ‘Haarhouwer majesteit, als u het goedvindt. Haarhouwer. Ik houw haar, zoals een beeldhouwer beelden houwt.’ De kapper komt overeind met een smekende blik in zijn ogen. De koningin proest van het lachen. ‘Haarhouwer!’ gilt ze. ‘Maar dat is toch potsierlijk!’ ‘Vindt u majesteit?’ vraagt de kapper geschrokken. ‘Wat vindt uwe majesteit dan van "haarboetseur"?’ ‘Haarboetseur!’ De koningin trappelt met haar voeten van het lachen. De tranen rollen dwars door haar bepoederde wangen. ‘Haarboetseur!’ ‘Genoeg gepraat kapper!’ zegt de koning. ‘Aan het werk!’ De kapper wuift naar de blonde jongen, die buigend de zaal uitgaat. Dan draait hij zich om en buigt zenuwachtig naar de koning. ‘Prettig dat u me even uw achterwerk laat zien,’ zegt de koningin spottend. Nu lachen de koning en de koningin allebei zo hard dat de kroonluchters ervan schommelen. De kapper gaat met een vuurrood hoofd aan het werk. Hij slaat een laken om de koningin en karnt voorzichtig haar haar. Het is even stil. De koning kijkt vanuit de verte toe. ‘Vertel eens kapper,’ zegt hij. ‘Wat zijn de nieuwste kletspraatjes?’ ‘Och,’ zegt de kapper. ‘Wat zal ik zeggen majesteit.’ ‘Je zegt gewoon wat de nieuwste kletspraatjes zijn,’ zegt de koning streng. ‘Natuurlijk majesteit,’ stamelt de kapper. ‘Vanzelfsprekend.’ ‘Au!’ roept de koningin. ‘Je kamt mijn oor, sukkel!’ ‘Neemt u me niet kwalijk majesteit,’ zegt de kapper in de war. ‘Vertel op kapper!’ zegt de koning ongeduldig. ‘Tja, er wordt gefluisterd dat, eh, het koninklijk paleis lichtblauw zal worden geschilderd,’ begint de kapper zenuwachtig, ‘enne, eh, dat de gaspriizen worden, eh, verlaagd, enne dat de koningin zich gistermorgen onwel voelde, enne, eh...’ ‘STOP!’ schreeuwt de koning. ‘Wat heb ik aan die beuzelpraat?’ De koning staat op en loopt met zijn handen op zijn rug naar de kapper toe. ‘Vertel eens, eh, haarhouwer,’ zegt hij als hij naast de kapper staat. ‘Waarom ben jij vandaag zo zenuwachtig?’ ‘Zenuwachtig?’ vraagt de kapper. ‘Ja, jij!’ toetert de koning in zijn oor. ‘Onderdanen kunnen zo komisch kijken,’ giechelt koningin Nesoep. ‘Ik ben altijd een tikje nerveus als de koningin moet knippen,’ zegt de kapper. ‘Au!’ gilt de koningin. ‘Je knipt in mijn oor, oelewapper!’ ‘O wat vreselijk,’ kreunt de kapper wanhopig. ‘Vergiffenis majesteit, vergiffenis.’ De koning kijkt hem woedend aan en wipt op zijn voet en. ‘Ik denk dat ik u ter dood veroordeel wegens het verwonden van de koningin,’ gromt hij. ‘Maar majesteit,’ fluistert de kapper met een asgrauw gezicht. ‘Het oor bloedt niet eens.’ ‘Maar dat had gemakkelijk gekund nietwaar?’ snauwt de koning. ‘Makkelijk,’ zegt de koningin poeslief. ‘Het had gekund,’ kermt de kapper, ‘maar het is niet zo.’ ‘Goed, goed,’ gromt de koning. ‘Kalmeer haarhouwer. Als je me nu de laatste kletspraatjes vertelt, is alles vergeven en vergeten.’ 
De knippende schaar van de kapper blijft trillend in de lucht hangen. Het voorhoofd van de arme man wordt kletsnat. Zijn ogen puilen uit zijn hoofd van angst. ‘Ik wil het u wel vertellen,’ kreunt hij. ‘Als u maar weet dat IK het niet heb verzonnen.’ ‘Wees gerust haarhouwer,’ zegt de koning. Hij kijkt zo vriendelijk als hij kan, maar zijn gevaarlijke ogen blikkeren. ‘Ik snap niet waar onderdanen zo bang voor zijn,’ zucht de koningin. ‘We zijn streng, maar rechtvaardig.’ De kapper slikt moeilijk. ‘Welnu,’ zegt hij. ‘Dan zal ik het u vertellen. Ik heb gehoord dat eh, nu ja, het is natuurlijk onzin, maar ik heb gehoord...’ De arme kapper barst in snikken uit. ‘Ga door man, of je bent een kind des doods,’ sist de koning. ‘Ze zeggen,’ snikt de kapper. ‘Ze zeggen dat de jonge prinsen in het land zijn.’ Het is alsof de koning en de koningin de hemel zien instorten. Ze kijken star voor zich uit. Dan kijken ze de kapper aan alsof hij de duivel zelf is. Hun mond gaat open als bij vissen die naar lucht happen. De koning draait zich om en wankelt terug naar zijn tafel. De koningin slaakt gilletjes alsof zij wordt gepijnigd. ‘Zie je wel!’ zegt zij. ‘Daar heb je ‘t al! We hadden ze moeten doden, in plaats van verbannen. Ik heb ‘t altijd al gezegd.’ ‘De jonge prinsen!’ jammert de koning. ‘In het land! Ze spoken al jaren rond in mijn enge dromen en nu...’ Hij draait zich met een ruk om. ‘Jij stomme haarhouwer,’ zegt hij. ‘Dat gaat je je kop kosten.’ De kapper werpt zich jammerend op de grond. ‘Maar majesteit, ik moest...’ ‘Jij moest niks,’ snerpt de koningin. ‘Jij moest gewoon zeggen: " Jonge prinsen? Nooit van gehoord," maar je weet precies over wie je ‘t hebt. En HET IS VERBODEN TE WETEN WAAR JE HET OVER HEBT!’ De koningin valt vermoeid terug in haar stoel. Haar haren pieken slordig alle kanten uit. Ze pakt een bel van de tafel en klingelt ermee. Er stormen soldaten de zaal binnen. ‘Neem de haarhouwer mee,’ zegt de koningin vermoeid, ‘en onthoofd hem.’ ‘Wie zegt u?’ vraagt de commandant van de wacht. Zijn enorme snor trilt van verbazing. ‘De haarhouwer,’ zucht de koningin. Ze wijst naar de kapper. De soldaten grijpen de spartelende kapper en voeren hem af. 
‘Laat onmiddellijk Pardon en Punt roepen,’ beveelt de koning. De commandant van de wacht springt in de houding. ‘Majesteit. Tot uw orders. Generaal Pardon en kardinaal Punt. Onmiddellijke ontbieding,’ blaft hij. Hij rent de gang in en schreeuwt bevelen. De deur valt zwaar achter hem dicht. De koning en de koningin zijn alleen. ‘Je bent een slappeling,’ zegt koningin Nesoep kalm. ‘Jij bent een draak met bulten,’ zucht koning Schap. ‘Bulten? Hoezo bulten?’ Koningin Nesoep rent woedend, met tien scherpe nagels, op de koning af. ‘Laat dat,’ snauwt de koning. ‘Doe een verband om je oor, want ik voel dat we moeilijkheden krijgen om die malle kapper.’ De koningin staat vlak voor hem stil. Ze laat haar handen langzaam zakken. ‘Zover is het dus al gekomen,’ gromt ze, ‘dat je niet eens meer kunt laten onthoofden wie je wilt.’ ‘Ik laat onthoofden wie ik wil,’ zegt de koning flink. ‘Nietes,’ zegt de koningin. Ze stampt met haar gouden schoentje op de marmeren vloer. ‘Welles,’ zegt de koning. ‘Nietes!’ ‘Wedden?’ ‘Best,’ zegt de koning. ‘Goed,’ roept de koningin blij.  ‘Hè, leuk hoor, zo ken ik je weer.’ De koning kijkt haar bleek aan. ‘Wat wedden we?’ vraagt hij ongerust. De koningin wijst naar de deur. ‘De eerste de beste die binnenkomt,’ fluistert ze. Ze houdt haar adem in. ‘De eerste... de beste,’ hakkelt de koning. ‘Maar dat zou Pardon kunnen zijn, of Punt.’ ‘Durf je niet?’ Koningin Nesoep kijkt de koning spottend aan. De koning staart bang in haar ogen. Er klinken voetstappen op de gang. ‘Slappeling,’ sist koningin Nesoep woedend. ‘Een echte koning doet wat hij wil. Jij wilt koning zijn en toch een gewoon mens. Lafaard!’ De koning kijkt met domme ogen naar de deur. ‘Goed, best,’ zucht hij. ‘Ik ben een echte koning.’ ‘De eerste de beste die binnenkomt?’ vraagt de koningin. Ze staat zo dicht bij de koning dat haar adem zijn haar laat wapperen. ‘Kop d’r af?’ De koning knikt. ‘Zeg ‘t. Ik wil ‘t je horen zeggen,’ hij de koningin in zijn oor. ‘De eerste de beste die binnenkomt,’ zegt koning Schap flink, ‘die zijn kop gaat eraf.’ ‘Ooh!’ zucht de koningin. ‘Mijn heerlijke, dappere man!’ Ze kijken gespannen naar de deur. Het lawaai op de gang wordt luider. De deur zwaait open en op de drempel staan generaal Pardon en kardinaal Punt. De lange, magere generaal staat stil en zegt: ‘Na u.’ Zijn lange hand wijst naar binnen. De korte, dikke kardinaal glimlacht en wijst met zijn worstvingers. ‘Nee, nee, na u.’ De koningin loopt lachend naar beide heren toe. Ze strekt haar armen naar hen uit. ‘Eén van u zal toch als eerste over de drempel moeten stappen,’ zegt ze honingzoet. ‘Kom heren, wie mag ik het eerste begroeten?’ De generaal en de kardinaal glimlachen, maar ze verzetten geen stap. Het lijkt of ze aan de drempel zitten vastgeplakt. Er wordt geschreeuwd op de gang. Er klinken stampende soldatenlaarzen. Achter de generaal en de kardinaal doemen soldaten op met een spartelende man. De generaal en de kardinaal gaan opzij, zodat de soldaten de man de zaal binnen kunnen duwen. Ze geven hem zo’n harde zet dat de man naar binnen rent en voor de koning op de grond valt. Nu komen ook de generaal en de kardinaal binnen. Het wordt doodstil. ‘Sta op,’ fluistert ze. ‘Dat we je kunnen zien.’ De man komt kreunend en steunend overeind. Nu ziet het gezelschap pas dat de man een chimpansee op zijn rug draagt. ‘Ach herejee, een clown!’ verzucht de koning. Als de man eindelijk overeind is, zien ze dat hij een baard draagt en een bril. ‘Het lijkt wel of hij zijn gezicht in een feestwinkel heeft gekocht,’ zegt de koningin schamper. De chimpansee peutert met zijn vinger in zijn neus, daarna stopt hij zijn vinger in zijn mond. De koningin huivert en draait zich met een ruk om. ‘De dwaas!’ sist ze. En tot de koning: ‘Denk aan de weddenschap.’ Generaal Pardon komt naar voren. Hij trekt vinger voor vinger zijn handschoenen uit. Hij slaat er stofjes mee van zijn uniform. Dan kucht hij gewichtig, met zijn blote hand als een trompet voor zijn mond. ‘Ik heb deze man laten arresteren,’ zegt hij. ‘Maar dat was niet nodig,’ roept oom Stan Diepduik, want hij is het. ‘Ik was op weg naar de koning. Ik was al in het paleis toen ik plotseling door soldaten werd overmand.’ De koning kijkt woedend van oom Stan naar de generaal en terug. ‘Die aap stinkt,’ snauwt hij. ‘Troglodytes quoque creatura dei est,’ zegt de dikke kardinaal. ‘Wat zegt u?’ vraagt de koning. ‘Ik zei: ook de chimpansee is een schepsel Gods, maar dan in het Latijn.’ ‘Maar dat is nog geen reden om te stinken,’ brult de koning. ‘Voer man en aap af!’ De koningin giechelt. ‘Nee, nee, nee,’ zegt generaal Pardon. ‘Ik heb deze man betrapt op het verspreiden van gevaarlijke geruchten en...’ De koning heeft plotseling geen last meer van stank. Ook de koningin haalt haar slanke vingertjes van haar neus. Het koninklijk paar is één en al aandacht. ‘Wat voor geruchten?’ vraagt de koning bijna vriendelijk. De generaal kijkt omlaag naar de kardinaal. ‘Weet de koning nog niet van de geruchten?’ vraagt hij. De kardinaal haalt zijn dikke schouders op. ‘Scione multa?’ ‘IK WEET VAN HET GERUCHT,’ schreeuwt de koning. ‘Maar wat heeft deze stinkerd daarmee te maken?’ De generaal en de kardinaal kijken elkaar aan. Geen van beiden durft het woord te nemen. ‘Majesteit,’ kreunt oom Stan. ‘Ik ben onschuldig. Ik ben alleen maar erg droevig omdat vroeger op school mijn staartdelingen NOOIT op nul uitkwamen. Het koningshuis is mijn enige vreugde. Ik ben u trouw, ook al vindt u mijn muziek lelijk en mijzelf een aap. Mijn vader heeft mij vroeger BIJNA mishandeld, daar komt het van.’ De koningin stopt vingers in haar oren. De generaal haalt een opgevouwen blad papier uit zijn jas. ‘Ik moest tot mijn vijftiende in korte broek naar school majesteit,’ kermt Stan. ‘Stel u voor majesteit, tot mijn vijftiende!’ De koning knikt. ‘Ik weet een probaat middel tegen uw verdriet goede man,’ zegt hij. ‘Maar daarover later.’ Hij wijst naar het papier in de hand van de generaal. ‘Wat is dat?’ ‘Een brief majesteit,’ zegt de generaal. ‘Gevonden in het huis van de heer Diepduik.’ De koning pakt de brief aan. Hij leest. De koningin leest mee over zijn arm. Het is een brief die wij al kennen, ondertekend door Arthur Rarekiek en Elisabeth Kip. (Als je het niet meer weet, hij staat op bladzij 32/33.) De koning en de koningin worden eerst rood, dan paars en dan spierwit. 
‘Hoe kom je aan die brief Diepduik?’ schreeuwt de koning woedend. Oom Stan valt op zijn knieen. ‘Ik vond hem in de kamer van mijn pleegzoon majesteit,’ jammert hij. ‘Ik dacht, ik ga meteen naar de koning, want...’ ‘Zwijg!’ buldert koning Schap. Kardinaal Punt drentelt rusteloos heen en weer. Hij wringt zijn dikke handen. ‘Ik zou uwe koninklijke hoogheid graag onder vier ogen willen spreken,’ lispelt hij met vochtige lippen. ‘Ik moet u iets uitleggen.’ De koning knikt. De brief trilt in zijn handen. Hij roept de wacht. ‘Sla Diepduik in de boeien en zijn aap ook,’ beveelt hij. ‘En laat ze in de gang wachten.’ De soldaten slepen de spartelende oom Stan naar de gang. ‘Ik ben slechts een droevig onderdaan!’ kermt hij. ‘Een gekwetste ziel!’ De koningin kijkt Stan met een vies gezicht na.  ‘Je vergeet onze weddenschap toch niet?’ vraagt ze zenuwachtig. De koning schudt verstrooid zijn hoofd. Hij kijkt naar de twee mannen voor hem. ‘Laat ons alleen generaal,’ zegt hij. De generaal trekt zijn wenkbrauwen hoog op. Hij werpt een kwaaie blik op de kardinaal. Dan draait hij zich op zijn hakken om en marcheert de zaal uit. Kardinaal Punt kijkt hem na. Hij dribbelt voor het koningspaar heen en weer. Hij krabt op zijn kale hoofd. ‘Vertel op Punt,’ snauwt koningin Nesoep ongeduldig. ‘Zeker majesteit, zeker,’ zegt kardinaal Punt haastig. ‘Ik moet u vertellen hoe het is gegaan vroeger, met de oude koning en de koningin. En met hun kinderen.’ De kardinaal kijkt schichtig rond. Zijn kleine oogjes knijpen dicht. ‘Zijn zij niet allen naar de andere kant van de aarde gestuurd?’ vraagt de koningin hooghartig. De kardinaal krimpt in elkaar. ‘Nee,’ fluistert hij. ‘De kerk heeft zich over hen ontfermd.’ ‘Wat?’ brult de koning. ‘Zij zijn in het land gebleven?’ De kardinaal huivert in zijn rode jurk. Hij knikt. ‘De kerk ziet niet graag zielen verloren gaan,’ murmelt hij. Koningin Nesoep is zo wit geworden als een tafellaken. Ze valt neer op een stoel en dept haar voorhoofd met een zakdoekje. ‘Wij brachten de twee prinsen onder bij eenvoudige mensen,’ vertelt de kardinaal. ‘Ze waren nog baby’s. Hun pleegouders wisten niet van hun koninklijke afkomst. Ook de prinsen zelf is nooit iets verteld.’ De koning trekt zenuwachtig aan zijn oorlel. Hij kauwt op zijn snor. ‘Wat gebeurde er met Arthur en Elisabeth?’ vraagt hij hees. ‘Wij gaven hun nederig werk majesteit,’ fluistert de kardinaal. ‘Aan DE ONDERKANT VAN DE SAMENLEVING.’ ‘En dat namen ze?’ vraagt de koningin. ‘We beloofden ze dat we de kleine prinsen zouden sparen, als ze zich koest hielden. Dus ze deden braaf hun werk en protesteerden niet.’ De kardinaal snuit zijn neus. Hij bekijkt het weggeblazen snot en vouwt daarna zijn zakdoek dicht. ‘Laat ze onmiddellijk arresteren,’ zegt de koning. ‘Wie majesteit?’ vraagt de kardinaal. De koningin slaakt een gil. ‘Wie! Wie vraagt dat domme varken!’ ‘De oude koning en koningin natuurlijk,’ snauwt de koning. ‘We laten ze verdwijnen.’ ‘Ja, ja, natuurlijk,’ mompelt de kardinaal. Hij veegt met zijn volle zakdoek het zweet van zijn voorhoofd. ‘Maar er is een kleine moeilijkheid majesteit. We weten niet waar ze zijn. Ze zijn foetsie.’ Er daalt een ijzingwekkende stilte neer in de regeringszaal. De koning en de koningin bekijken de kardinaal alsof hij een regenworm is. ‘Elisabeth was kassajuffrouw bij de Kiko-supermarkt en Arthur chauffeur van een vuilniswagen,’ mompelt de kardinaal. ‘Prachtige banen en toch zijn ze verdwenen.’ ‘Generaal!’ schreeuwt de koning dwars door de deur. Het duurt even voor de generaal met verwarde haren binnenrent. ‘Sorry,’ zegt hij, ‘ik was even aan ‘t martelen.’ Hij knoopt snel zijn uniformjas dicht. ‘Generaal Pardon!’ schreeuwt de koning overstuur, ‘LAAT ALLE ARMEN EN LAAGSTBETAALDEN ARRESTEREN, WANT ER ZITTEN KONINGEN EN KONINGINNEN ONDER. LAAT OOK ALLE JONGENS VANAF TIEN JAAR OPSLUITEN, WANT HET ZIJN MISSCHIEN PRINSEN.’ De koning valt uitgeput neer in een stoel. De generaal en de kardinaal blijven stokstijf staan. Ze kijken elkaar ontzet aan en schudden hun hoofd. ‘Maar majesteit,’ fluistert de kardinaal, ‘we kunnen toch niet driekwart van het volk in de gevangenis gooien?’ ‘Ik vind dit paniekvoetbal,’ zegt de generaal flink. ‘O grut!’ piept koningin Nesoep. ‘De generaal heeft een mening!’ Generaal Pardon maakt een lichte buiging. ‘Ik ben van mening dat met een beetje martelen zo hier en daar, de prinsen snel zullen zijn gepakt,’ zegt hij. ‘Daar ben ik het deo volente geheel mee eens,’ zegt de kardinaal. ‘Ik heb daarnet even die man, die Diepduik gemarteld,’ vertelt de generaal, ‘en hij bekende meteen dat zijn pleegzoon Jonathan heet. En diens beste vriendje heet Diederik.’ Generaal Pardon legt zijn handen op zijn rug. ‘Kijk, zo schieten we op.’ Koningin Nesoep loopt heen en weer door de zaal. Haar lange jurk fladdert. ‘We moeten die pleegzoon van Diepduik hebben,’ fluistert ze. Ze balt haar vuisten. ‘Die pleegzoon is natuurlijk één van de prinsen.’ De kardinaal zucht diep. Hij vouwt zijn handen en buigt zijn hoofd. ‘Ik moet uwe majesteiten iets vreemds vertellen,’ fluistert hij. ‘De pleegzoon van de heer Diepduik is NIET een van de prinsen. Wij kennen de heer Diepduik en zijn pleegzoon Jonathan niet.’ ‘Maar die brief dan?’ vraagt de koning. ‘Ik weet het niet zeker,’ zucht de kardinaal. ‘Maar het lijkt erop dat de brief is verzonnen door Jonathan en zijn vriendje Diederik.’ ‘Verzonnen?’ roepen het koningspaar en de generaal uit. De kardinaal knikt. ‘Dat betekent dat Diederik en Jonathan hebben VERZONNEN dat ze prinsen zijn.’ Het wordt stil in de regeringszaal. Generaal Pardon grinnikt schaapachtig. ‘Wat valt er te lachen?’ sist koningin Nesoep. ‘Niets,’ zegt de generaal. Hij trekt een ongelukkig gezicht. ‘Het volk is in rep en roer.’ ‘Pak ze,’ fluistert de koningin. ‘Breng ze hier, dood of levend.’ ‘Zet leger en politie in,’ zegt de koning. ‘Als er opstand komt, gaan we er allemaal aan,’ fluistert de koningin. De kardinaal glimlacht. Hij vouwt zijn handen op zijn dikke buik en buigt. 
De generaal salueert. De heren lopen achteruit naar de deur en verdwijnen. De koning zinkt neer achter zijn tafel. ‘Nu die Diepduik nog,’ zegt de koningin streng. ‘Diepduik?’ De koning kijkt haar bang aan. ‘Vind je dat de weddenschap moet doorgaan?’ De koningin kijkt hem minachtend aan. ‘Wat dacht je dan, slappeling?’ De koning knikt somber en komt moeizaam overeind. ‘Wacht!’ schreeuwt hij. ‘Laat Diepduik binnenkomen.’ De deur zwaait open en oom Stan wordt naar binnen geduwd. Koning Schap loopt naar hem toe. Hij trekt een vriendelijke grijns. Hij legt een arm om oom Stans schouder. ‘Beste man,’ zegt hij. ‘Jij bent altijd droevig nietwaar?’ ‘Ja majesteit,’ kreunt oom Stan. ‘Diep treurig.’ ‘Weet jij waar die treurigheid vandaan komt?’ vraagt de koning. ‘Uit je tenen? Nee? Uit je buik? Ook niet? Uit je hoofd? Ja! Die treurigheid komt uit je hoofd Diepduik.’ ‘Altijd hoofdpijn,’ zucht oom Stan. ‘Dat dachten wij al,’ zegt koning Schap. ‘Daarom moest je dat hoofd maar afschaffen.’ ‘Denkt u, majesteit?’ vraagt oom Stan bezorgd. ‘Ja, dat denken wij,’ zegt koning Schap. ‘En wij zullen je daarbij helpen. Wij hebben een apparaatje dat je pijnloos van je droevige hoofd afhelpt.’ ‘ ‘t Is niet wáár!’ roept oom Stan verheugd. ‘Wel waar,’ zegt de koning. ‘Ik laat je door een paar aardige soldaatjes naar je wachtkamertje brengen. Dan zal jij zien hoe snel je van dat akelige hoofd af bent. Wat zeg je nou?’ ‘Dank u wel, majesteit, dank u wel.’ ‘Wacht!’ roept de koning. De wacht voert oom Stan weg en hij spartelt niet tegen. ‘Poch,’ zegt de koningin snibbig. ‘Zo kan ik het ook.’ De koning kijkt somber naar de gesloten deur. In de verte klinkt geruis. Het is het geluid van duizenden stemmen. Het geloop van duizenden voeten. Het geluid dringt door de dikke paleismuren heen en kriebelt in de oren van de koning en de koningin. Ze luisteren. Hun hart bonkt van ongerustheid en woede.



3



Diederik en Jonathan zitten op een muurtje. Tante Petronella wil niet op het muurtje, want dan wordt haar jurk vies. Tarzan kan niet op het muurtje, want het is te smal voor hem. Het muurtje staat midden in de stad, op het Koning Schapplein voor het koninklijk paleis. Er gebeuren vreemde dingen in de stad. Aan bijna alle huizen wapperen vlaggen. De mensen lopen in grote drommen door de straten. De kinderen gaan niet meer naar school. Zelfs meester Maanzeep heeft zich buiten de school gewaagd. Hij kijkt verbaasd rond en zegt zachtjes tafels op. De AS-mannen staan hij hun bussen sigaretjes te roken, want ze weten niet wat ze moeten doen. Er zijn veel te veel kinderen op straat. Ze kunnen ze niet meer de baas. Veel mensen lopen met een radio op hun schouder. Anderen hebben een feestmuts op. Weer anderen delen dropjes uit. Ze praten allemaal over een ding: de jonge prinsen. Er loopt een mevrouw langs met een vlaggetje in haar hand. ‘Ik heb ze toevallig GEZIEN,’ roept ze. ‘Ze zaten op witte paarden. Ze droegen matrozenpakjes.’ Jonathan en Diederik kijken elkaar aan. Jonathan trekt zijn neus op. ‘Matrozenpakjes,’ zegt hij somber. ‘Nooit van m’n leven.’ ‘Maar die witte paarden lijken me wel leuk,’ zegt Diederik. ‘Wanneer gaan we nu eindelijk naar huis,’ zeurt tante Petronella. ‘Ik krijg kouwe knieën van die onzin. En ik moet de stoep nog schrobben.’ Tarzan wordt helemaal gek van opwinding. Een plein vol baasjes! Als dat niet lollig wordt! Hij rolt net zijn poten omhoog over de grond. Hij hapt naar de schoenen van tante Petronella. ‘Witte paarden? Matrozenpakjes?’ vraagt een man. Hij draagt een korte broek en haar op zijn witte benen. ‘Ze zaten in een zwarte mercedes met gordijntjes.’ ‘Haha,’ lacht de mevrouw met het vlaggetje, ‘laat me niet lachen.’ Een grote man met een blauwe overal staat vlak voor het muurtje stil. ‘Niks geen witte paarden,’ gromt hij. ‘Niks geen zwarte mercedes. Mijn prinsen waren gewoon met de benewagen. Niks geen kapsones.’ ‘Mooie prinsen zijn dat!’ snibt de mevrouw met het vlaggetje. ‘Wat is daar nou voor prinselijks aan?’ ‘Mevrouw,’ zegt de blauwe reus, ‘een echte prins heb die patsersspullen niet van node. Nou u weer.’ ‘Een zwarte mercedes is een keurige auto,’ protesteert de meneer in de korte broek. ‘Meneer.’ zegt de blauwe reus, ‘mijn prinsen zijn één met het volk. En het volk heb geen mercedes onder zijn zitvlak. Ken u me volgen?’ De meneer met de korte broek geeft geen antwoord meer. Er klinkt een klik door een luidspreker. ‘Ding-dong,’ zingt een gong. ‘Attentie, attentie,’ zegt een metalen stem. Het wordt stil op het plein. De mensen kijken ongerust naar het koninklijk paleis. ‘Attentie, attentie, hier volgt een mededeling. De woordvoerder van generaal Pardon maakt het volgende bekend. Het Koning Schapplein moet onmiddellijk worden ontruimd. Gaat allen rustig naar huis. Eenheden van politie en leger staan klaar. Zij zullen het plein met geweld schoonvegen als u niet onmiddellijk vertrekt. Herhaling...’ ‘Laten we nu gauw gaan,’ zegt tante Petronella, ‘Straks krijg ik nog een klap op mijn kapsel.’ Diederik en Jonathan geven geen antwoord. De mensen op het plein bewegen niet. Ze luisteren stil naar de herhaling van het bericht. De mensen beginnen met een zacht gemurmel. Iemand blaast voorzichtig op een trompet. Een spandoek wordt boven de menigte uitgestoken. ‘DE NIEUWE GASPRIJS IS MOORD’ staat erop. Niemand gaat weg. ‘Toe nou,’ jammert Petronella. ‘We moeten doen wat er gezegd wordt. Dat is het beste, omdat het fatsoenlijk is.’ Maar er is niemand die haar gelijk geeft. De blauwe reus haalt diep adem en schreeuwt: ‘Leve de jonge prinsen, weg met Schap!’ Hij balt zijn vuisten en steekt ze allebei in de lucht. ‘Doe niet zo eng man,’ snauwt tante Petronella, ‘straks schieten ze een kogel in je kersepit.’ De meneer in de korte broek springt met zijn harige beentjes op en neer. Hij wil zien wat er gebeurt. ‘Er gebeurt niks!’ roept hij enthousiast. ‘Helemaal niks!’ Er rolt een kreet over het plein. In het begin is het moeilijk te verstaan wat de mensen schreeuwen. Maar dan wordt het woord voor woord duidelijk. 
‘KONING SCHAP, SLAPPE HAP, 
KONINGIN NESOEP, DIKKE POEP!’ 
De mevrouw met het vlaggetje steekt haar vingers in haar oren. ‘Zo jammer,’ klaagt ze. ‘Zo jammer dat het niet kan zonder ruwe taal.’ ‘Er gebeurt nog steeds niks!’ roept de meneer met de harige beentjes. ‘Zolang er niks gebeurt, kan mij niks gebeuren. In een zijstraat kruipt een rij vrachtwagens van het leger naar het plein. In een andere zijstraat staan honderden politiemannen klaar. De mensen worden stil, maar niemand gaat weg. Dan komt er plotseling beweging in de massa. Het lijkt of er een storm is opgestoken die de mensen naar het midden van het plein blaast. Wat is daar aan de hand? ‘Lang leve de jonge prinsen!’ buldert het uit duizend kelen. De kreet rolt over het plein en kaatst tegen de muren van het paleis. Diederik en Jonathan gaan op hun muurtje staan. Ze staren een minuut lang in de verte. Hun mond valt open. Ze begrijpen niet wat ze zien. Er rijden twee witte paarden dwars door de opgewonden menigte. Op elk paard zit een jongen met een matrozenpakje. De jongens wuiven vriendelijk naar de mensen. Ze buigen zich langs de hals van het paard om handen te schudden. En de mensen schreeuwen maar. ‘Lang leve de jonge prinsen!’ De mevrouw met het vlaggetje doet heel raar. Ze huppelt als een hobbelpaard. Ze zwaait met haar vlaggetje alsof het een stofdoek is. ‘O jee,’ zegt de meneer met de beentjes, ‘nu gebeurt er toch wat. Straks mag ik niet eens meer in korte broek over straat. Zal je zien.’ De blauwe reus staart ongelovig naar de matrozenpakjes. Hij schudt zijn enorme hoofd. ‘Krijg nou wat,’ mompelt hij. ‘Twee van die bleke sperziebonen.’ De mensen hossen om de twee paarden heen. ‘Naar het paleis! Op naar het paleis!’ ‘Hoe kan dat nou?’ stamelt Jonathan. Diederik schudt zijn hoofd. ‘Moet je die flapdrollen nou zien. Ik snap niet dat de mensen in zo iets geloven.’ 
Nu is er beweging aan de andere kant van het plein. Er wordt gejuicht en gezongen. Jonathan en Diederik kunnen nog net het dak van een zwarte mercedes zien. De auto rijdt voorzichtig tussen de opgewonden mensen door. Als de auto stopt, wurmen zich twee jongens naar buiten. Ze klimmen boven op het dak van de auto. Je kunt nu duidelijk hun zwarte pakjes en stropdasjes zien. ‘Hoera!’ roept de meneer met de beentjes. ‘Nu kan me niks meer gebeuren. Dit zijn de ware prinsen!’ ‘Jullie zijn allemaal gek geworden!’ schreeuwt tante Petronella. ‘Ga naar huis en doe de was!’ Maar alle andere mensen juichen als dolle ezels. Ze zijn zo wild dat het leger en de politie niets durven te doen. Die blijven in de zijstraten en wachten af. ‘Wat moeten we doen?’ vraagt Jonathan bang. ‘Niks,’ zegt Diederik. ‘Wij zijn de enige echte prinsen.’ Zo nu en dan verschijnt er een gehelmde soldaat op het balkon van het paleis. Hij kijkt ongerust naar de menigte en verdwijnt weer. Dan klappen de deuren open en verschijnen generaal Pardon en kardinaal Punt. De mensen op het plein beginnen te loeien en te fluiten. Het lijkt net of er een orkaan is opgestoken. De dikke kardinaal maakt kalmerende gebaren met zijn dikke handjes. De generaal staat stram in de houding. Je kunt aan zijn gezicht zien dat hij een hekel heeft aan de mensen op het plein. Een soldaat houdt een microfoon voor de neus van de kardinaal. ‘Beste mensen,’ galmt de kardinaal, ‘beste mensen. kalmeert! Willen wij niet allemaal in vrede en voorspoed leven? Zijn wij niet allen één volk? Luistert naar mij, want ik heb goed nieuws.’ 
Het is wonderlijk, maar de mensen worden stil. Je hoort de kardinaal diep ademhalen. Hij laat de mensen even wachten voor hij verder gaat. ‘Ik heb goed nieuws,’ herhaalt hij. ‘Want de koning maakt bekend dat hij misschien alle gevangenen vrijlaat.’ De kardinaal kijkt opgetogen. Hij wacht op gejuich, maar niemand geeft een kik. ‘Ook kapper Lederbuil, die vanmorgen de koningin aan haar oor verwondde, mag misschien naar huis!’ roept hij uit. Hij kijkt rond of er niet één mens een arm in de lucht steekt of misschien heel zachtjes hoera roept. Maar hij ziet niemand bewegen. De generaal buigt zich voorover naar de kardinaal. Hij fluistert, ‘Laat mijn soldaten het plein schoonschieten.’ klinkt het luid en duidelijk door de luidsprekers. Alle mensen horen het. Ze worden er woedend van. ‘De gasprijs gaat met vijf cent omlaag!’ roept de kardinaal. Niemand luistert. Sommige mensen rukken stenen uit de straat en gooier ermee naar het paleis. Er rinkelen ruiten. Alweer maakt de kardinaal kalmerende gebaren, maar de mensen worden niet meer kalm. Ze dringen in de richting van het paleis. 
 ‘De jonge prinsen...’ loeit de kardinaal door de luidsprekers. Het lijken wel toverwoorden, want nu worden de mensen stil. Ze kijken verbaasd naar het balkon. Ze hadden nooit gedacht dat de kardinaal die drie woorden zou durven uitspreken. ‘De koning en de koningin nodigen de jonge prinsen uit voor een gesprek. Hun zal geen haar worden gekrenkt. Zij kunnen rustig naar het paleis komen. Wij zullen met hen bespreken hoe het verder moet met het land.’ Nu klinkt hier en daar voorzichtig hoera-geroep. ‘Nu zult u misschien denken,’ vervolgt de kardinaal, ‘welke jonge prinsen bedoelt hij precies. Want er zijn meer dan twee prinsen onder u. Op zijn minst vier, maar misschien zijn het er meer. Welke zijn de echte prinsen? Dat is een vraag die wij hier in het paleis voor u kunnen oplossen.’ Kardinaal Punt vouwt zijn handen en wacht af. Er zijn mensen die blijven fluiten en loeien, maar de meesten beginnen te juichen. Bij de ingang van het paleis klimt een soldaat op een stoel. Hij timmert een bord boven de deur. ‘JONGE PRINSEN HIER MELDEN’, staat erop. De kardinaal en de generaal trekken zich terug in het paleis. De glazen balkondeuren gaan dicht. Diederik en Jonathan verroeren zich niet. Ze kijken naar de matrozenjongens op hun witte paarden. Ze kijken naar de nettepakkenjongens op het dak van hun mercedes. ‘Nu durven ze opeens niet meer,’ zegt Diederik. ‘En wij?’ vraagt Jonathan. ‘Wij gaan natuurlijk,’ zegt Diederik. Zijn stem trilt een beetje. Hij springt van het muurtje. Jonathan springt ook. Tarzan springt blij tegen hem op. Tante Petronella wordt bleek van schrik. ‘Wat zijn jullie van plan uilskuikens?’ fluistert ze. ‘Snappen jullie niet dat het een valstrik is? Ze grijpen jullie en dan is het afgelopen!’ De jongens kijken elkaar aan. Een valstrik. Dat kan natuurlijk. Ze hebben er allebei aan gedacht. ‘Ze durven ons niets te doen met al die mensen op het plein,’ zegt Diederik. ‘Ik heb geen zin meer om bang te zijn,’ zegt Jonathan. ‘Kom,’ zegt Diederik. 

Ze dringen zich door de mensen naar voren. Tarzan hapt vrolijk naar handen, voeten, jassen en schoenen. Hij heeft nog nooit zo’n lol gehad. Tante Petronella loopt mopperend achteraan. ‘Moet je die snotapen non toch zien!’ kermt ze. ‘Die verbeelden zich dat ze prinsen zijn! Ik zeg al mijn hele leven: verbeeld je maar niks, dan verbeeld je je al genoeg. Dacht je dat het hielp? Welnee! De heren doen maar!’ De matrozenjongens en de nettepakkenjongens komen ook in beweging. Maar zij niet alleen. Overal komen jongens vandaan. En meisjes. ‘Waarom wordt er niet aan de jonge prinsessen gedacht?’ roepen ze. ‘Waarom moeten het altijd prinsen zijn?’ Het is een gedrang van jewelste bij de poort van het paleis. ‘Wat een kletskousen allemaal,’ zegt Jonathan. ‘Het zijn fantasten,’ legt Diederik uit. ‘Hahaha,’ lacht tante Petronella. ‘Jullie niet zeker. Jullie zijn zeker geen fantasten!?’ Haar dikke lichaam schudt van het lachen. ‘Ik heb nog nooit zulke kletsmajoren gezien als jullie!’ Tarzan vindt het leuk dat tante Petronella zo vrolijk is. Hij springt hoog tegen haar op en likt haar neus. Petronella gilt en de paleisdeuren klappen open. Tien, twintig, dertig prinsen en prinsessen stromen naar binnen. Er wordt geduwd, pootje gehaakt en gestompt. Hier en daar wordt een potje gevochten. Twee prinsen krijgen een stomp op hun neus. Twee prinsessen vallen hun knieën stuk. ‘Tuig,’ mompelt Diederik. ‘Geteisem,’ zegt Jonathan. Tarzan is door het dolle heen. Hij wist wel dat het hartstikke leuk zou worden vandaag! Hij scheurt naar hartelust kleren aan stukken, waardoor sommige prinsen hun broek kwijtraken. Er stapt een enorme soldaat met snorren naar voren. ‘Ik ben de commandant van de paleiswacht,’ blaft hij. ‘Twee aan twee in de rij en koppen dicht!’ Het wordt stil. De prinsen en prinsessen schuifelen twee aan twee naar voren tot ze in een keurige rij staan. ‘Voorwaarts... MARS!’ brult de commandant. De stoet marcheert door de gangen van het paleis. Tante Petronella loopt mopperend achteraan en Tarzan springt vrolijk blaffend om haar heen. Ze komen in een zaal zo groot als een half voetbalveld. In de verte staat een lange, groene tafel. Achter de tafel zitten kardinaal Punt en generaal Pardon. ‘Oowau depauwaa reueus!’ bruit de commandant van de wacht. ‘Op de plaats rust,’ betekent dat. Niemand begrijpt wat hij bedoelt, maar het wordt wel heel stil. Kardinaal Punt staat op. ‘Koninklijke Hoogheden,’ zegt hij spottend. ‘Wat een eer u allemaal te mogen ontvangen. Wie ben ik dat ik dit mag meemaken?’ Hij kijkt opzij naar de generaal, maar die staart nors voor zich uit.

‘Ik heb nog nooit zoveel hoogheden bij elkaar gezien. U wel generaal?’ vraagt kardinaal Punt. ‘Geen grappen Punt,’ bast de generaal. ‘Kom terzake.’ De kardinaal glimlacht en vouwt zijn handen voor zijn bolle buik. ‘Hoogheden,’ zegt hij. ‘Ik ben natuurlijk blij dat jullie hier zijn. Maar ik moet jets verdrietigs vertellen. Ik zie hier wel dertig prinsen en prinsessen. Ik word er duizelig van. Dat komt door mijn karakter. Ik hou namelijk niet van jokkebrokken.’ De kardinaal wacht even. Hij kijkt tevreden de zaal rond en dan naar generaal Pardon. ‘U generaal? Houdt u van jokkebrokken?’ De generaal slaat met een vuist op tafel. ‘Ik maak er korte metten mee,’ buldert hij. ‘Aha!’ roept de kardinaal verheugd. ‘De generaal maakt korte metten met jokkebrokken. Wat zijn die korte metten precies generaal?’ Nu staat de generaal ook op. ‘Ik laat ze in mootjes hakken,’ fluistert hij met een rood hoofd. ‘In mootjes generaal?’ vraagt de kardinaal. ‘Hoeveel mootjes ongeveer?’ Generaal Pardon kijkt de kardinaal dom aan. ‘Hoeveel? Nou ja, eh, effe rekenen hoor... we beginnen met alle vingers. Dat zijn dus, eh... tien mootjes, dan de tenen, dat zijn dus twintig mootjes. De oren, neus, handen, voeten, armen, benen, en hoofd, dat zijn dus bij mekaar, eh... ongeveer twee-en-dertig mootjes als ik me niet vergis.’ De kardinaal knikt. Hij kijkt glimlachend rond. ‘En waarmee wordt zo’n jokkebrok in mootjes gehakt generaal? Daar ben ik best wel benieuwd naar.’ ‘Waarmee?’ vraagt generaal Pardon. ‘Ik dacht dat dat bekend was. Dat doen we met een botte bijl.’ ‘Aha, een botte bijl!’ roept de kardinaal. ‘Wisten jullie dat hoogheden? Ik niet. Waarom eigenlijk generaal? Waarom geen scherpe bijl?’ ‘Domme vraag Punt,’ snauwt de generaal. ‘Met een botte bijl duurt het langer.’ Kardinaal Punt schudt bewonderend zijn hoofd. ‘Dan duurt het langer,’ fluistert hij. ‘De generaal denkt ook aan alles!’ De kardinaal zet zijn handen op de groene tafel. Hij loert de zaal in. Hij kijkt de prinsen en prinsessen een voor een aan. Sommigen zijn wit geworden, anderen groen. Een prins heeft het per ongeluk in zijn witte voetbalbroekje gedaan. Zijn plas druipt langs zijn blote benen naar de marmeren vloer. ‘Ach,’ zucht de kardinaal. ‘Acht-en-twintig jokkebrokken onder de botte bijl! Zo jong nog! Daar heb ik het best wel moeilijk mee. Weet je wat? Ga naar huis. En morgen weer braaf naar school. Dan is alles vergeven en vergeten. Ga, ga nu maar.’ De kardinaal tast onder zijn jurk en haalt een zakdoek te voorschijn. Hij gaat achter de groene tafel zitten en veegt het zweet van zijn voorhoofd. De prinsen schuifelen en draaien. Ze kijken elkaar ongerust aan. Twee prinsen rennen naar de deur. De anderen kijken hen zwijgend na. De deuren zwaaien open. De twee rennen de gang in. De deuren zwaaien weer dicht. De kardinaal en de generaal zitten achter hun tafel. Ze doen niks. Tante Petronella staat bibberend achter Diederik en Jonathan. ‘Kom jongens,’ piept ze. ‘Het is leuk geweest. Nu naar huis. Kan ik jullie nog net in bad doen.’ Opeens rennen er een heleboel prinsen de zaal uit. Er wordt geduwd en geschreeuwd. Tarzan hapt opgewonden naar de voorbijrennende benen. ‘Kom hier Tarzan!’ roept Jonathan. ‘Wij blijven.’ Tarzan huppelt terug naar de jongens en gaat met zijn poten omhoog op zijn rug liggen. De deuren klappen achter de stoet gevluchte prinsen dicht. Het wordt weer stil. ‘Jullie zijn gek!’ fluistert Petronella. ‘Ga nou mee, mogen jullie voor deze keer in warm water.’ Diederik en Jonathan horen haar niet ees. Ze kijken om zich heen. Alleen de matrozenjongens, de nettepakkenjongens en twee roodharige prinsessen zijn overgebleven. De kardinaal staat op. Hij komt achter de tafel vandaan en loopt naar het groepje kinderen. Hij is zo dichtbij dat je zijn jurk langs zijn benen hoort ruisen. ‘Dat zijn er toch nog acht,’ zegt hij. ‘Waarvan zes jokkebrokken. Weten jullie zeker dat jullie willen blijven?’ Niemand geeft antwoord. De kardinaal staat bij Petronella stil. Eerst kijkt hij naar ham. Dan naar Tarzan. ‘Wat moeten deze, eh... wezens hier?’ vraagt hij. ‘Tante Petronella is onze hofdame,’ zegt Diederik. ‘En Tarzan is onze hofhond,’ zegt Jonathan. Kardinaal Punt kijkt eerst Diederik, daarna Jonathan onderzoekend aan. ‘Getikt,’ mompelt hij. De kardinaal loopt voor de kinderen heen en weer. ‘Goed!’ zegt hij. ‘Dan is nu het uur van de waarheid aangebroken.’ Hij draait zich met een ruk om. ‘Generaal!’ roept hij. De generaal recht zijn rug. ‘Generaal. De brief.’ 
De generaal haalt een gekreukeld blad papier uit zijn uniform en legt het op tafel. De kardinaal draait zich om naar de kinderen. ‘Het is heel eenvoudig,’ zegt hij. ‘Die brief daar, is geschreven door de voormalige koning en koningin. Wie de inhoud van de brief kennen, zijn de echte prinsen.’ De kardinaal glimlacht en vouwt zijn handen. ‘Wie niet weten vat er in de briefstaat, worden in mootjes gehakt,’ fluistert hij. De matrozenjongens krabben onder hun pet, de prinsessen draaien krullen in hun rooie haar, de nettepakkenjongens maken hun stropdas los. Jonathan en Diederik peuteren verstrooid in hun neus. ‘Wil er soms iemand weg?’ vraagt de kardinaal. ‘Nu kan het nog.’ Niemand beweegt. Maar dan stormt tante Petronella naar voren. Ze valt voor de kardinaal op haar knieën en kust zijn ring. ‘Vergeef het ze, heiligheid,’ stamelt ze. ‘Het zijn domme jongens, maar ze bedoelen het niet kwaad. Ik neem ze mee naar huis en geef ze een pak voor hun broek.’ Dikke tranen rollen over haar bolle gezicht. ‘Blijf van me af mens,’ sist de kardinaal. Hij veegt zijn hand aan zijn jurk af en geeft tante Petronella een schop tegen haar knie. ‘Au!’ schreeuwt Petronella. Tarzan heeft het gezien en springt overeind. Met een grote sprong is hij bij de kardinaal. Hij grijpt hem bij zijn rode jurk en begint te scheuren. ‘Help!’ gilt de dikke kardinaal. Maar niemand steekt een poot uit. Tante Petronella zit op de grond en kijkt geboeid toe hoe Tarzan de jurk van de kardinaal aan repen scheurt. Zelfs de generaal verroert geen vin. Misschien wil hij ook graag weten wat de kardinaal onder zijn jurk draagt. De kardinaal rukt om los te komen. Met een vreselijk gekraak scheurt de jurk open. De kardinaal rolt naar buiten. Hij ligt spartelend op zijn rug. Tarzan rent zegevierend door de zaal. De rode jurk wappert fier uit zijn bek. De kardinaal krabbelt overeind. Met open mond bekijken de kinderen, Petronella en de generaal zijn gestalte. De kardinaal draagt een roze onderbroek met donaldduckjes. Verder niets. Zijn geweldige buik glanst als een gepoetste appel. ‘Uche-uche,’ kucht hij. ‘Waar waren we?’ ‘Hoe bedoelt u?’ vraagt Petronella. Ze staart onafgebroken naar de gepoetste appel. ‘Juist,’ zegt de kardinaal. ‘Ik weet het weer. De brief.’ ‘Punt,’ zegt de generaal streng, ‘zo kunnen we niet doorgaan.’ ‘Hoezo niet?’ vraagt de kardinaal driftig. De donaldduckjes happen naar adem. ‘Ik laat me door niets uit het veld slaan.’ ‘Maar...’ steunt de generaal, ‘u bent vrijwel geheel ontkleed.’ De kardinaal kijkt verbaasd naar zijn blote buik. ‘Oooh!’ gilt hij. Hij rent schuddebuikend naar de tafel, rukt het groene laken eraf en slaat het om zijn naakte leden. Weg zijn de donaldduckjes. ‘En nu geen gedonder meer!’ schreeuwt de kardinaal woedend. ‘De brief!’ Hij stapt naar de kinderen toe. Het laken deint groen om hem heen. ‘Jullie. Vertel op.’ Hij wijst naar de matrozenjongens. ‘Wat staat er in de brief?’ De matrozenjongens kijken elkaar aan. Ze zetten precies tegelijk hun pet af. ‘We kennen hem niet uit ons hoofd,’ zegt de een. ‘Maar we kennen wel de platte knoop,’ zegt de ander. ‘De brief! Wat staat er ONGEVEER in de brief!’ ‘O, de brief,’ zegt de een. ‘Wat stond er ook weer boven?’ ‘Beste prinsen te land, ter zee en in de lucht,’ zegt de ander. ‘Stond dat erboven?’ vraagt de kardinaal. De matrozenjongens knikken. ‘Ga verder,’ zegt de kardinaal. ‘O,’ zegt de een. ‘Hoe ging het ook weer verder?’ ‘Dm ging zo,’ zegt de ander. Hij haalt diep adem en begint. 
‘NU WIJ DOOD ZIJN KUNNEN WIJ NIETS MEER ZEGGEN. DAAROM DAT WIJ EEN BRIEF SCHRIJVEN. 
TABEE JONGENS. WIJ WENSEN JULLIE EEN BEHOUDEN VAART! PA EN MA.’ 
De kardinaal knikt. Hij glimlacht breed. ‘Was dat alles?’ De matrozenjongens knikken. ‘Wacht!’ roept de kardinaal door de deur heen. Er stormen soldaten binnen. ‘Neem de matrozenjongens mee,’ grinnikt de kardinaal. ‘Ze worden te zijner tijd in mootjes gehakt. Twee-en-dertig mootjes, om precies te zijn.’ De soldaten voeren de matrozenjongens af. ‘Zo,’ zegt de kardinaal tevreden.  ‘Dat ruimt op. Wie volgt?’ Hij kijkt vragend naar de kinderen, maar die zeggen niets. De kardinaal wijst naar de nettepakkenjongens. ‘Wij weten exact wat er in de brief staat,’ zegt de ene nettepakkenjongen. ‘Exact,’ zegt de andere. ‘Zeg op,’ beveelt de kardinaal. ‘Er staat boven: "Weledele zoons."’ ‘Ga verder,’ zegt de kardinaal. De nettepakkenjongens kijken elkaar aan, tellen tot drie en zeggen samen de volgende brief op. 
‘WELEDELE ZOONS, 
NAAR AANLEIDING VAN ONS OVERLUDEN DELEN WIJ JULLIE HET VOLGENDE MEE. AL HET GELD DAT ER IS, MAAR 00K AL HET GELD DAT KOMEN ZAL, EN TEVENS HET GELD DAT ER NIET IS, IS VOOR JULLIE. HOOGACHTEND EN MET EEN GOUDEN HANDDRUK, 
NAMENS DE KONINKLIJK-HUIS-BEEVEE, 
JULLIE VADER EN MOEDER.’ 
‘Wacht!’ schreeuwt de kardinaal in zijn groene laken. De nettepakkenjongens worden verbaasd afgevoerd. ‘Jullie,’ zegt de kardinaal. De roodharige meisjes stappen naar voren. ‘Wij protesteren tegen deze belachelijke toestand,’ zeggen ze. ‘Wij zijn de wettige erfgenamen van de troon.’ ‘De brief,’ zegt de kardinaal onverstoorbaar. ‘Wij protesteren tegen deze methode, omdat jongens op school worden voorgetrokken.’ ‘De brief,’ zegt de kardinaal vermoeid. ‘Wij protesteren omdat ook prinsessen die geen brieven uit hun hoofd geleerd hebben best prinsessen kunnen zijn.’ ‘Wacht!’ roept de kardinaal. De soldaten pakken de roodharige meisjes. ‘Wij protesteren tegen het geweld van deze mannenmaatschappij!’ roepen ze. Dan vallen de deuren dicht. ‘Twee-en-dertig mootjes,’ zucht de kardinaal. ‘Daarna niets dan stilte.’ Hij kijkt naar Diederik en Jonathan. Ze spelen rustig met Tarzan en de jurk van de kardinaal. ‘Nu jullie,’ zegt de kardinaal. Diederik kijkt op. ‘Goed,’ zegt hij. ‘Best,’ zegt Jonathan. ‘Het is niet mijn schuld,’ jammert tante Petronella. ‘Ze zijn gek heiligheid.’ ‘Zwijg vrouw!’ zegt de kardinaal. De generaal, de kardinaal en tante Petronella staren de jongens aan. Er valt een spannende stilte. ‘We doen om de beurt een zin,’ zegt Diederik. ‘Best,’ snauwt de generaal. ‘Als je maar opschiet.’ Hij houdt de brief vlak bij zijn gezicht en leest mee als Diederik en Jonathan hem opzeggen. 
‘Lieve prinsjes, als jullie deze brief lezen zijn jullie veel ouder dan jullie nu zijn. Wij hopen en bidden dat jullie veilig zijn...’ 
Halverwege de brief beginnen de generaal en de kardinaal met elkaar te fluisteren. ‘Ze zijn het,’ fluistert de generaal. ‘Zeker.’ ‘We pakken ze meteen!’ ‘Nee, niet doen.’ Als de brief uit is, springt de generaal op. ‘Zooo!’ roept hij verheugd. ‘We hebben jullie te pakken. Daar zijn jullie mooi ingetrapt. Dat gaat jullie je kop kosten! WACHT!’ De deuren slaan woest open en de soldaten rennen naar binnen. ‘Ho, stop!’ schreeuwt de kardinaal. De soldaten van de wacht kijken verbaasd naar de groene kardinaal. Ze staan, midden in de zaal stil. Ze zetten hun geweer voor hun voeten op de grond. ‘Niet zo haastig,’ zegt de kardinaal. Hij steekt een wijsvinger op. ‘Luister, fluistert hij. Ze luisteren. Het geluid van de duizenden mensen buiten is harder geworden. Er klinken spreekkoren. Er wordt gezongen. Duizenden handen klappen dreigende ritmen. ‘Horen jullie?’ vraagt de kardinaal. De generaal haalt nors zijn schouders op. ‘Er staan minstens honderdduizend mensen op het plein,’ fluistert de kardinaal. Hij slaat het groene tafellaken huiverend om zich heen. ‘Wat willen al die mensen?’ De kardinaal kijkt geheimzinnig rond. ‘Zij willen koning Schap en koningin Nesoep van de troon jagen. Ze willen de jonge prinsen op de troon zetten. Bent u dat met me eens Pardon?’ ‘Jawel Punt,’ bast de generaal. De kardinaal knikt. ‘En heeft u enig idee wat ze met ONS gaan doen generaal?’ ‘Jawel Punt,’ bast de generaal, ‘maar ik zeg het niet.’ ‘Ze knopen ons op,’ fluistert de kardinaal. ‘Ze knopen ons op,’ herhaalt de generaal somber. ‘Ze knopen ons NIET op...’ fluistert de kardinaal. ‘Ze knopen ons NIET op?’ vraagt de generaal verbaasd. ‘Ze knopen ons NIET op,’ fluistert de kardinaal, ‘als wij de jonge prinsen ZELF op de troon zetten.’ De generaal wordt bleek. Hij kijkt ontzet naar Diederik en Jonathan. Daarna staart hij in de slimme oogjes van de kardinaal. ‘Maar zij zijn toch helemaal geen echte prinsen?’ barst hij uit. ‘Dat hebben die kwajongens toch VERZON- 
NEN?’ 
De kardinaal grinnikt zacht. ‘Wat maakt dat nou uit?’ sist hij sluw. Generaal Pardon kijkt hem dom aan. ‘Dat is niet eerlijk,’ zegt hij ferm. ‘Voor de eerlijkheid is het beter dat ik op de menigte laat schieten.’ ‘Het zijn er te veel Pardon,’ zegt kardinaal Punt. ‘Ze zullen als sprinkhanen over ons komen en ons levend opvreten.’ Generaal Pardon kijkt de kardinaal minachtend aan, maar hij zegt niks. De kardinaal draait zich om naar Diederik en Jonathan. ‘Hoogheden,’ lispelt hij. Hij wendt zich tot tante Petronella. ‘Mevrouw. Wij gaan nu naar de regeringszaal. Wilt u mij maar volgen?’ 

Koning Schap en koningin Nesoep zitten met hun hoofden dicht bij elkaar aan de regeringstafel. Ze fluisteren. Hun gezichten zijn bleek. De ruiten van de regeringszaal zijn kapot gegooid. De zwarte gordijnen wapper en in de wind. Als generaal Pardon, kardinaal Punt, tante Petronella, Tarzan en de prinsen binnenkomen, springen ze op. ‘Waar bleven jullie nou?’ schreeuwt de koningin. ‘Ja, waar bleven jullie nou?’ zegt koning Schap. ‘Er moet onmiddellijk worden ingegrepen. Generaal, geef bevel op de menigte te schieten!’ ‘En laat een werkman komen met nieuwe ruiten,’ zegt de koningin. ‘We worden nog verkouden hier.’ ‘Beste Schap, beste Nesoep,’ fluistert kardinaal Punt. ‘Mag ik jullie voorstellen aan de jonge prinsen?’  Hij wijst naar de jongens. ‘Prins Diederik en prins Jonathan.’ ‘Aha!’ roept koning Schap. ‘Daar hebben we de schavuiten!’ ‘De boeven, de dieven, de moordenaars!’ schreeuwt koningin Nesoep. ‘Generaal, laat dat gespuis arresteren,’ zegt de koning. ‘En hak ze zorgvuldig in mootjes.’ ‘Ho, stop!’ Kardinaal Punt tilt zijn dikke armen op, waardoor zijn blote buik door het groene tafellaken bolt. De koning en de koningin bekijken verbaasd de gepoetste appel. ‘Wat eh, wat heeft u voor een raar ding aan?’ vraagt koning Schap. Koningin Nesoep giechelt. ‘Dit rare ding,’ legt kardinaal Punt uit, ‘dit rare ding is mijn nieuwe kardinaalskleed. De kleur is groen, want groen is de kleur van de REVOLUTIE.’ 
De koning en de koningin kijken hem met holle ogen aan. Ze slikken. ‘Is ie gek geworden Pardon?’ vraagt koningin Nesoep. De generaal schudt zijn hoofd. ‘Prins Diederik en prins Jonathan zijn de wettige erfgenamen van de troon,’ zegt kardinaal Punt. ‘Jullie moeten ophoepelen.’ Koning Schap en koningin Nesoep worden asgrauw en snakken naar adem. ‘Vuile verrader,’ sist koningin Nesoep. ‘Ik kan geen verrader zijn,’ zegt kardinaal Punt, ‘want ik ben een man van de kerk. Generaal, laat Schap en Nesoep arresteren. En laat binnen een uur hun hoofden rollen.’ De generaal brult iets. Soldaten schieten toe. ‘Nee, nee, wacht es even,’ roept prins Diederik. ‘Ja, even wachten hoor,’ zegt prins Jonathan. ‘Onthoofden, daar doen wij niet aan,’ zegt prins Diederik. ‘Wij zijn nogal moderne prinsen,’ zegt prins Jonathan. ‘Wij onthoofden niet,’ legt prins Diederik uit. ‘Wij delen vier.’ ‘Zo is het,’ knikt prins Jonathan. ‘Er breekt een nieuwe tijd aan. Wij delen vier.’ De kardinaal knikt bedachtzaam. ‘Wijs gesproken,’ lispelt hij. ‘Maar willen uwe hoogheden even uitleggen hoe dat gaat?’ ‘Vierendelen?’ vraagt prins Diederik. Hij kijkt vrolijk naar prins Jonathan. ‘Hij weet niet eens wat vierendelen is, hahaha.’ Ook prins Jonathan slaat zich op zijn knieën van het lachen. De generaal en de kardinaal lachen gezellig mee. Schap en Nesoep zien wit om de neus. ‘Nou ja, vierendelen,’ hikt prins Diederik, ‘dat gaat met vier touwen, aan elke arm en elk been een. Die touwen maak je vast aan vier paarden. En die paarden trekken vier verschillende kanten op.’ ‘Geestig he?’ vraagt prins Jonathan. ‘Dat is nou vierendelen.’ Iedereen in de zaal kijkt ontzet naar de jonge prinsen. Zelfs de harde generaal is bleek geworden. Onder in het paleis dreunt het. Er huilen sirenes in de verte. ‘Het was maar een grapje,’ zegt prins Jonathan. ‘We dachten dat het leuk was,’ zegt prins Diederik zacht. Schap en Nesoep vallen huilend op hun knieën. ‘Genade, genade,’ jammeren ze. Prins Jonathan kijkt naar hen. ‘Hoewel jullie zelden genadig zijn geweest...’ ‘...zal jullie geen haar worden gekrenkt,’ zegt prins Diederik. ‘Wij verbannen jullie naar een ver land.’ De generaal gromt. ‘Verbannen, dat is niks. Daar komt altijd gedonder van.’ ‘Och nee,’ glimlacht de kardinaal.  ‘Laat dat maar aan mij over...’ Prins Jonathan en prins Diederik kijken elkaar even aan. Ze halen onzichtbaar hun schouders op. ‘Breng Schap en Nesoep naar het land dat de kardinaal aanwijst,’ zegt prins Diederik tegen de commandant van de wacht. Schap en Nesoep lopen zonder tegenstribbelen mee, blij dat hun hoofd nog op hun hals zit. ‘Dat is dat,’ zegt prins Jonathan. Tante Petronella loopt met een stralend gezicht naar Diederik toe. Het is net of ze wakker is geworden uit een nare droom. 
‘Mijn prins!’ roept ze uit. Ze trekt prins Diederik tegen haar dikke lijf en knuffelt hem voor het eerst van haar leven. ‘Ik heb het altijd wel gezegd,’ jubelt ze. ‘Zo zie je maar hoe goed het is dat ik je altijd met koud water heb gewassen. Ik dacht, die wordt nog eens een prins. Laat ik maar flink streng voor hem zijn.’ ‘Ja tante,’ kreunt prins Diederik. Hij rukt zich los uit haar armen. ‘Hoogheden,’ fluistert kardinaal Punt. ‘Het wordt tijd dat wij op het balkon verschijnen en het volk kalmeren.’ 
Ze schrijden in optocht door de gangen van het paleis. De kardinaal loopt voorop in zijn groene tafellaken. Daarachter de generaal. Hij heeft een feestelijk kropje sla in het knoopsgat van zijn jas gestoken. Achter hem lopen prins Jonathan en prins Diederik in belachelijke groenfluwelen pakjes. Dan komen tante Petronella met een groene strik in haar haar en Tarzan met een groene halsband om. Buiten loeien de luidsprekers: 
DE GEHATE HEER SCHAP EN DE GEVREESDE VROUW 
NESOEP ZIJN ZO JUIST AFGEZET! 
DE JONGE PRINSEN ZULLEN OP HET BALKON VERSCHIJNEN. 
GROEN IS DE KLEUR VAN DE REVOLUTIE! 
DRAAGT ALLEN GROEN!
Prins Diederik en prins Jonathan voelen zich niet op hun gemak. ‘Hoe komen we ooit van die griezels af?’ vraagt Jonathan. Hij kijkt naar de kardinaal en de generaal, die voortstappen alsof zij de baas zijn in het land. ‘Later,’ fluistert Diederik. ‘Ik verzin wel iets.’ Maar je kunt aan zijn gezicht zien dat hij er niet gerust op is. Het gedreun onder in het paleis is opgehouden. De sirenes loeien niet meer. De mensen buiten juichen en zingen. Ze komen bij de hoge, glazen deuren van het balkon, die plechtig openklappen. Het lawaai waait oorverdovend het paleis binnen. De kardinaal stapt als eerste het balkon op. De mensen worden even stil, daarna klinkt er aarzelend gefluit en boegeroep. Maar als tot iedereen is doorgedrongen dat de kardinaal een GROEN gewaad draagt, barst het gejuich los. De generaal betreedt het balkon en zijn krop sla brengt de mensen in vervoering. Het is verbazend hoeveel groen de mensen in korte tijd bij elkaar weten te brengen. Er wordt gezwaaid met afgerukte boomtakken en groene zakdoeken. Groene serpentine slingert door de lucht. Groene ballonnen zeilen naar de wolken. Er zijn zelfs groene vlaggen. Het is alsof er niets zo opwindend is als groen. De mensen schreeuwen om groen. Kardinaal Punt kijkt glimlachend op de menigte neer. Dan heft hij een hand op en grijpt een microfoon. ‘GEACHT VOLK,’ loeit hij door de luidsprekers. En waarachtig, de mensen worden stil. 
‘JARENLANG HEBBEN GENERAAL PARDON EN IK IN HET GEHEIM NAAR DIT MOMENT TOEGEWERKT. NU WORDT ONZE MOEITE BELOOND. WIJ HEBBEN U VERLOST VAN HET WREDE BEWIND VAN DE SCHURKSCHAPENDEBLOEDDORSTIGENESOEP! NAMENS GENERAAL PARDON KONDIG IK EEN GENERAAL PARDON AF. ALLE GEVANGENEN WORDEN VRIJGELATEN. EN NU, BEST VOLK, STEL IK U VOOR AAN DE JONGE PRINSEN. PRINS DIEDERIK EN PRINS JONATHAN!’ 

De kardinaal maakt een plechtig gebaar met zijn armen. Prins Diederik en prins Jonathan verschijnen op het balkon. Achter hen komen tante Petronella en Tarzan. De mensen maken nu zo’n herrie dat de prinsen er bibberig van worden. Het balkon trilt onder hun voeten. Hier en daar barst spontaan een ruit. Tarzan jankt zacht van de pijn in zijn gevoelige oren. ‘U moet wat zeggen hoogheden,’ schreeuwt de kardinaal dwars door het lawaai heen. Prins Diederik en prins Jonathan gaan verlegen achter de microfoon staan. De mensen worden meteen stil. Het is heel eng. ‘Hallo,’ zegt Diederik. ‘Hoi,’ zegt Jonathan. De mensen schreeuwen van alles terug. ‘Wij eh, wij gaan alles afschaffen wat vervelend is,’ zegt Diederik. ‘En alles doen wat leuk is,’ zegt Jonathan. ‘Zodat er vrede komt in de wereld.’ ‘En niemand meer arm is.’ ‘En verder moeten we hard nadenken over wat er allemaal moet.’ ‘Doei.’ De mensen maken niet meer zoveel lawaai. Ze lachen en zwaaien. Ze zingen en hossen. ‘Nu naar binnen,’ zegt de kardinaal. ‘We moeten als de bliksem gaan regeren.’ Prins Diederik en prins Jonathan zwaaien nog een keer naar de mensen, dan verdwijnen ze achter de glazen deuren. ‘We laten met harde hand het plein ontruimen,’ zegt de generaal als ze door de gangen lopen. 
‘Waarom?’ vraagt Jonathan geschrokken. ‘Nou, gewoon,’ zegt de generaal. ‘Dat is regeren.’ ‘Hou daar on-mid-del-lijk mee op!’ schreeuwt Diederik. ‘Anders gaan we terug naar het balkon en zeggen het zelf tegen de soldaten.’ De generaal kijkt hem onthutst aan. Hij springt in de houding en salueert. ‘Tot uw orders,’ zegt hij en rent weg. De kardinaal grinnikt. ‘Heel goed,’ zegt hij zacht. ‘Zo pak je een militair aan. Maar nu terzake. We moeten meteen alle andere kleuren dan groen verbieden.’ Ze staan voor de regeringszaal. De deuren worden door soldaten van de wacht open gehouden. Het is donker in de regeringszaal. De ruiten zijn gemaakt en de zwarte gordijnen gesloten. ‘De gordijnen moeten open,’ zegt Diederik. ‘En ze gaan voortaan alleen ‘s avonds dicht,’ zegt Jonathan. Ze gaan achter de regeringstafels zitten. ‘Voor ik het vergeet kardinaal,’ zegt Jonathan. ‘Alle kleuren van de regenboog zijn voor altijd toegestaan.’ De kardinaal wordt rood, maar hij glimlacht en buigt zijn hoofd. ‘Zoals u wilt hoogheid,’ fluistert hij. ‘Nog iets kardinaal,’ zegt Diederik.  ‘Laat onze ouders opsporen.’ ‘Zeker hoogheid,’ lispelt de kardinaal. Hij loopt buigend achteruit en verdwijnt door de deur. ‘Commandant,’ zegt hij op de gang. De commandant van de wacht springt in de houding. Het kapsel onder zijn neus trilt. ‘Maak de volgende bevelen van de jonge prinsen bekend: alle kleuren zijn toegestaan, maar wie iets anders draagt dan groen krijgt moeilijkheden. Het tweede bevel is geheim. Het luidt: laat de koninklijke ouders zoeken, maar vind ze niet.’ ‘Alle kleuren toegestaan, maar groen, anders moeilijkheden,’ vat de commandant samen. ‘Ouders zoeken, maar niet vinden.’ Hij salueert en marcheert weg. De kardinaal kijkt hem tevreden na. Er komt een man aan. Hij schuifelt krom de kardinaal tegemoet. Op zijn rug zit een zware chimpansee die de arme man gemeen aan zijn haren trekt. De man mompelt voor zich uit. ‘Een schande is het. Het is me beloofd. Dit is geen stijl tegenover een droevig mens.’ De kardinaal houdt vriendelijk de deuren van de regeringszaal voor hem open. Oom Stan, want hij is het, strompelt binnen. Hij kijkt verbaasd de zaal rond. ‘Waar is koning Schap?’ jammert hij. ‘Hij heeft beloofd me van mijn treurige hoofd af te helpen. Zijn dat manieren?’ Hij kijkt droevig naar de prinsen. ‘Ben jij dat Jonathan?’ vraagt hij. ‘Ja oom Stan,’ zegt Jonathan. ‘Ben jij nu koning?’ ‘Bijna oom Stan.’ ‘Dan moet jij me van mijn treurige hoofd afhelpen Jonathan.’ ‘Maar oom Stan!’ roept Jonathan uit. ‘Die schurken wilden u onthoofden.’ ‘Hij had er een speciaal apparaatje voor,’ zeurt oom Stan. ‘Heb je dan helemaal geen respect voor mijn verdriet?’ ‘Maar oom Stan!’ zegt Jonathan. ‘Nee hoor. Het kan hem niks schelen. Hij laat me gerust verder tobben. De jeugd denkt alleen maar aan zichzelf.’ Oom Stan draait zich om en loopt mopperend de deur uit. De chimpansee maakt vieze gebaren met zijn vingers. 
‘Ik weet wat!’ roept tante Petronella. Ze rent achter oom Stan aan. ‘Hij moet gewoon lekker in bad. Met koud water. En dan maar schrobben!’ De deur valt achter haar dicht. ‘Blijf van me af mens!’ klinkt oom Stans stem dwars door de muur. ‘Ik ben vroeger al eens bijna mishandeld. Daar komt het van.’ ‘Kom op schijterd,’ roept tante Petronella. ‘Ik schrob je een keer en je bent een ander mens.’ Diederik en Jonathan blijven alleen achter in de regeringszaal. Ze kijken elkaar aan. Ze kunnen het niet iedereen naar de zin maken, zelfs niet nu ze prinsen zijn. Het kan Tarzan niet schelen. Hij rukt vergenoegd een zwart gordijn aan stukken. zegt Diederik. ‘Okee,’ zegt Jonathan. Ze gaan achter de regeringstafels zitten en beginnen te regeren. 
Of ze nog lang en gelukkig leven? Dat weet niemand, maar saai zal het vast niet worden. Of ze hun ouders ooit zullen terugzien? Als ze geluk hebben wel. We kunnen dus alleen maar hopen. 





Diederik Rarekiek en Jonathan Kip zijn goede vrienden van elkaar. Diederik woont bij zijn tante Petronella Bal, die kampioen dweilwerpster is, en Jonathan woont bij oom Stan Diepduik, dat is de droevigste man van de wereld. Geen bal aan dus, als je begrijpt wat ik bedoel. Daarom ‘ontdekken’ de twee vrienden dat ze een tweeling zijn. En niets hebben uit te staan met de heer Diepduik of mevrouw Bal. Ze zijn van koninklijken bloede. Jonge prinsen zogezegd. En dat in een land waar de wrede Koning Schap, met behulp van Generaal Pardon en Kardinaal Punt, zijn dictatoriale bewind voert. Terwijl de échte koning en zijn jonge zoons verdwenen zijn, ondergedoken, verbannen, vermoord... Je kunt haast wel raden wat er te gebeuren staat. Je houdt je hart vast!